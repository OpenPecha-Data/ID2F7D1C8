༄༅།།བོད་ཀྱི་ནང་བསྟན་དཔེ་ཚོགས་ལྟེ་གནས།།
Tibetan Buddhist Resource Center
Text Scan Input Form - Title Page
Work:
W1CZ2398
ImageGroup: ||11CZ2452
ISBN: n/a
LCCN:
||2006448051
Title:
གུང་ཐང་པའི་ཤེས་རབ་སྙིང་པོའི་སྔགས་ཀྱི་རྣམ་བཤད་དང་ཅོ་ནེ་བླ་མ་བློ་བཟང་རྒྱའི་མཚོའི་ལྟ་མག
ར་སོགས་
gung thang pa'i shes rab snying po'i sngags kyi rnam bshad dang co ne bla
ma blo bzang rgya'i mtsho'i lta mgur sogs
Author:
དཀོན་མཆོག་བསྟན་པའི་སྒྲོན་མེ་
dkon mchog bstan pa'i sgron me
n/a
Descriptor:
Original Publication:
n/a;n/a
India
Place:
Publisher:
bya bral ba phyag mdzod mkhan po
2006
Date:
1
Volume:
Total Volumes:
TBRC Pages:
Introductory Pages:
Text Pages:
Scanning Information:
Inla
Scanned at M/S Satluj Infotech Images, E-45, Sector 27 Noida, District Gautam Buddha
Nagar, U.P. 201301 via New Delhi, IN for the Tibetan Buddhist Resource Center, 150 17th
st., New York, NY 10011, U.S.A 2006. Comments: from 10. (0000 drive) on Dummy 22.



༄༅། །རྗེ་གུང་ཐང་བའི་ཤེས་རབ་སྙིང་བོའི་སྔགས་
ཀྱི་རྣམ་བཤད་དང༌། ཅོ་ནེ་བླ་མ་བློ་བཟང་རྒྱ་མཚོའི་
གསུང་ལས་ལེགས་པར་བཤད་པའི་སྙིང་པོ་ལས་
བརྩམས་ཏེ་སྤེལ་མར་བསྟོད་པ་དང་ཟབ་
དོན་དབྱངས་སུ་གྱེར་བ་བུང་བ་
འཕྲོ་འདུའི་གླུ་དབྱངས་
སོགས་ལྟ་མགུར་
ཁག་བཞུགས་



དཀར་ཆག
པ།
༡༽ ཤེས་རབ་སྙིང་བོའི་སྔགས་ཀྱི་རྣམ་བཤད་སྦས་དོན་གསལ་ བ་ཞེས་བྱ་བ་
བཞུགས་སོ་་་་་་་་་་་་་་་་
་༌་་་་་་་་་་་་་་་་་་་་་ (༡)
༢༽ ལེགས་པར་བཤད་པའི་སྙིང་པོ་ལས་བརྩམས་ཏེ་སྤེལ་མར་བསྟོད་པ་དགོངས་
དོན་ཟད་མེད་ནམ་མཁའ་མཛོད་ཀྱི་སྒོ་འཕར་རྒྱ་ཆེར་ཕྱེ་བ་རྫོགས་ལྡན་སྤྲིན་
གྱི་སྒྲ་དབྱངས་ཞེས་བྱ་བ་བཞུགས་སོ་ ་་་་་་་་་་་་་་(༢༩)
༣༽ ཟབ་དོན་དབྱངས་སུ་གྱེར་བ་བུང་བ་འཕྲོ་འདུའི་གླུ་དབྱངས་ཞེས་བྱ་བ་
བཞུགས་སོ་
(༦༢)
ཟབ་མོ་རྟེན་ཅིང་འབྲེལ་པར་འབྱུང་བའི་ཚུལ་ལ་བག་ཆགས་འཇོག་ཕྱིར་
མདོ་དོན་ཅུང་ཞིག་དཔྱད་སྐབས་གང་ཤར་དབྱངས་སུ་བསྡེབས་པ་བུང་བ་
མྱོས་པའི་ཅ་ཅོ་ཞེས་བྱ་་་་་་་་
་(༦༣)
༥༽ ཟབ་མོ་རྟེན་ཅིང་འབྲེལ་བར་འབྱུང་བའི་ཚུལ་ལས་བརྩམས་ཏེ་གང་ཤར་
དབྱངས་སུ་བསྡེབས་པ་ཉམས་དང་འགྱུར་བ་སྟོང་གིས་ཏསྦུརའི་རྒྱུད་ཀྱི་
སྙེམས་འཆང་ཞེས་བྱ་བ་་་་་་་་་་་་་་ ་་་་་་་་་་ (༦༦)
༦༽ རྒྱུ་རྐྱེན་རྟེན་འབྲེལ་ཚོགས་པའི་འཕྲུལ་ལས་བྱུང་བའི་ཐོལ་གླུ་རང་བཞིན་
སྟོང་བའི་སྒེག་མོར་མཛའ་བ་སྡེབས་པའི་ཕོ་ཉ་ཞེས་བྱ་བ་་་་་་་་་་་ (༦༨)
ལྟ་བའི་ངོ་སྤྲོད་དགོས་ཞེས་པའི་ལན་དྲང་པོའི་ཚངས་ཐིག་ཅེས་བྱ་བ་་ (༧༠)
༨༽ ཨུ་བ་སི་ཀ་རིན་ཆེན་རྡོ་རྗེ་ལ་སྩལ་བའི་ལྟ་སྒོམ་སྤྱོད་འབྲས་ཀྱི་མགུར་མ་
བཞུགས་སོ་
་་་་་་་་་་་་་་་་་་་་་་་་་་་་་་་་་་
.....༌"༌"་ ( ༧༡）
་་་་་་་་་་་་་་་་



ཞེས་པ་
༡༣༽བྱ-,-..
༩༽ རྨི་ལམ་གྱི་དགའ་མས་བསྐུལ་བའི་ཐོལ་གླུ་ཞེས་བྱ་་་་་་་་་་་་་་་ (༧༣）
༡༠༽ རྟེན་ཅིང་འབྲེལ་པར་འབྱུང་བའི་ཚུལ་ལ་མོས་པའི་རིགས་པ་སྨྲ་བའི་གྲེ་འགྱུར་
བིཌཱུར་རྒྱུད་མངས་བཞད་པའི་གླུ་ཡི་རམ་འདེགས་ཞེས་བྱ་བ་་་་་་་་་(༧༥)
༡༡༽ གསལ་རིག་སེམས་ཀྱི་འཆར་སྒོ་ཐང་གཅིག་ཟབ་མོའི་གནས་སུ་འགྱུ་བའི་
ངང་ཚུལ་ཤུགས་འབྱུང་དབྱངས་སུ་ཟློས་པ་འཁྲུལ་ལབ་རིང་མོ་
་་་་་་(༧༨)
བརྗེད་ཐོ་ལེགས་བཤད་རྒྱ་མཚོའི་བཅུད་ཀྱི་ཐིགས་པ་ཞེས་བྱ་་་་་་་་་་(༨༢)
༡༣༽ བསྟན་པའི་སྙིང་པོ་དབུ་མའི་གཞུང་ལུགས་ལ་ཐོས་བསམ་ཕུལ་ཕྱིན་ཡོང་
རེས་བླ་མ་ལྷ་སྲུང་ལ་ཀ་ཕྲེང་གི་སྒོ་ནས་འཕྲིན་བཅོལ་དང་ཡིད་ཀྱི་དམ་བཅའ་
ཤུགས་དྲག་བགྱིས་པའི་རི་མོ་ཞེས་བྱ་་་་་་་་་་་་་་་་་་་་་་་་་་ (༨༣)
༡༤༽ རྨི་ལམ་རྫུན་པས་བསླུས་པའི་ཡིད་ཀྱིས་སད་པའི་སྣང་ཞེན་ལ་དོགས་པ་
སློང་བའི་ངང་ཚུལ་བརྗོད་པ་བྲག་ཅའི་གླུ་དབྱངས་ཞེས་བྱ་བ་་་་་་་་་ (༨༦)
༡༥༽ ཡིད་ལ་བརྣག་པའི་དོན་ངག་ནས་ཐལ་བ་རི་མོར་འཕོས་་་་་་་་་་་་་(༨༨)
༡༦༽ ཆོས་ཕུང་ཀུན་གྱི་སྙིང་པོ་མཐའ་བྲལ་དབུ་མའི་རང་ཞལ་མངོན་དུ་དུ་འགྱུར་
བར་སྨོན་པའི་གླུ་དབྱངས་ཀྱི་རྒྱལ་མོ་རྣམ་པར་རྩེན་པའི་གྲེ་འགྱུར་ཞེས་
བྱ་བ་བཞུགས་སོ་
་་་་་་་(༨༩）
༡༧༽ གཞི་ལམ་འབྲས་གསུམ་ལས་བརྩམ་བའི་ཐོལ་གླུ་ཞེས་བྱ་བ་་་་(༩༡)
༡༨༽ སྲིད་པའི་རིམ་ནད་གཞིལ་བྱེད་གཡས་འཁྱིལ་དུང་གི་རང་སྒྲ་ཞེས་
བྱ་བ་བཞུགས་སོ་་་་་
༡༩༽ རགས་ཕྲ་ལྟ་བའི་ཐེམ་སྐས་ལས་མཐའ་བྲལ་དབུ་མའི་ཁང་བཟང་དུ་
བགྲོད་པའི་ཐབས་འཁོར་ལོ་གསུམ་གྱི་བཞེད་དགོངས་འཇམ་མགོན་
2
་་༌་་་་་་་་་་་་་་་་r་་་་་་་་་་་་་་་་་་་་་་་་་
"༌ (༩༢)



•TI•， t་་་་
་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་
ཐུགས་བཅུད་བདུད་རྩིའི་སྙིང་པོ་ཞེས་བྱ་བ་་་་་ ༌་་་(༩༥)
༢༠༽ ཅིག་དུ་བྲལ་གྱི་རིགས་པའི་སྒོ་ནས་ཟབ་དོན་ཡིད་ལ་བྱེད་ཚུལ་དབྱར་དུས་
ཐོག་མའི་འབྲུག་སྒྲ་ཞེས་བྱ་་་་་་་་
༢༡༽ ཕྱག་ཆེན་ལས་བརྩམས་པའི་དྲི་ལན་རྨོངས་པའི་དྲ་བ་གཅོད་པའི་རལ་
གྲིའི་འཕྲུལ་འཁོར་ཞེས་བྱ་་་་
༌༌་༌་་་་་་ ( ༡༠༠ )
༢༢༽ སྣ་ཚོགས་རི་མོར་བཀྲ་བའི་མཐོང་སྣང་གི་རྐྱེན་གྱིས་བསྐུལ་ཏེ་སེམས་
ཀྱི་རང་ཞལ་མཐོང་བར་སྨོན་པའི་གླུ་དབྱངས་ཞེས་བྱ་བ་་་་་་༌་ (༡༠༣)
༢༣༽ སྣང་སྟོང་མཛའ་གཅུགས་གྲོགས་སུ་འཐམས་པའི་ངང་ཚུལ་དཔེ་ཡི་
སྒོ་ནས་མཚོན་པའི་བྲག་ཅའི་གླུ་དབྱངས་ཞེས་བྱ་བ་་་་་་་་་་་་་(༡༠༩)
༢༤༽ མདོ་དོན་དབྱངས་སུ་གྱེར་བ་མཐར་འཛིན་གདུང་སེལ་ཟླ་བ་ཞུན་མའི་
ཐིགས་པ་ཞེས་བྱ་བ་་་་་་་་་་་
༢༥༽ ཟབ་མོ་དབུ་མའི་གཞུང་ལམ་འགྲིམ་པར་སྨོན་པའི་གླུ་དབྱངས་མཐར་
འཛིན་མུན་སེལ་ཉི་འོད་འཛུམ་པའི་འཁྲི་ཤིང་ཞེས་བྱ་བ་་་་་་་་ (༡༡༣)
༢༦༽ ལྟ་སྒོམ་སྤྱོད་འབྲས་ལས་བརྩམས་པའི་གླུ་དབྱངས་བསླབ་གསུམ་
འབྲས་བཅས་རྒྱན་གྱི་མེ་ཏོག་ཅེས་བྱ་བ་་་་་་་་་་་་་་་་་་་་་་་ (༡༡༤)
༢༧༽ བསྟན་པ་ཐམས་ཅད་གྲུ་བཞི་ལམ་དུ་འཁྱེར་བའི་གནད་དོན་ཡོངས་
སུ་རྫོགས་པ་ལས་བརྩམས་པའི་བསླབ་བྱ་སྒྲ་དོན་རྒྱན་གྱི་ལང་ཚོ་ཞེས་
བྱ་བ་་་་
་་་་་་་་་་་་་(༡༡༥)
༢༨༽ ཟབ་དོན་དབྱངས་སུ་གྱེར་བ་མཐར་འཛིན་གདུང་སེལ་ཞེས་བྱ་བ་་་་་ (༡༡༧)
༢༩༽ མདོ་སྔགས་ཀྱི་བསྟན་པའི་སྙིང་པོ་ཡིད་ལ་ཤར་སྒོམ་བྱེད་ཚུལ་ཐར་པ་མཆོག་
གི་ཕོ་བྲང་དུ་བགྲོད་པའི་ཐེམ་སྐས་ཞེས་བྱ་བ་
༌༌༌་( ༡༡༡)
་་་་་་
༌༌༌(༡༡༩)
་་



༣༠༽ མདོ་སྔགས་ཀྱི་བསྟན་པའི་སྙིང་བོ་ཡང་སྙིང་དང་བཅས་པ་ཉམས་སུ་བསྟར་
བར་སྨོན་པའི་སེམས་ཀྱི་ཀུ་མུ་ཏ་ཁ་ཕྱེ་བའི་ཟླ་བའི་འོད་ཀྱི་འཁྲི་ཤིང་
ཞེས་བྱ་་་་ ་༌་་་་་་
་་་་་་་་་་་་་་་་་་(༡༢༡)
༣༡༽ མཐར་ལྟའི་གཡང་དུ་གོམ་འགྲོས་འཁྱོར་བའི་མི་བསྲུན་ཡིད་ཀྱི་གླང་
བོ་དབུ་མའི་གཞུང་ལམ་དུ་བཀོལ་ན་སྙམ་པའི་འཆར་སྒོ་དྲི་ཟའི་རྒྱུད་
དུ་བཀུག་པའི་རང་སྒྲ་ཞེས་བྱ་བ་་་་་་་་་་་་་་་་་་་་་་་་་་་་་ (༡༢༤)
༣༢༽ རང་ཉིད་དགེ་བར་བསྐུལ་བའི་གཏམ་ཚོགས་མགུར་མ་འགའ་ཞིག་
ཕྱོགས་སུ་བཀོད་པ་གསལ་དྭངས་སེམས་ཀྱི་རང་མདངས་སྣ་ཚོགས་
བཀྲ་བའི་ཟློས་གར་ཞེས་བྱ་བ་བཞུགས་ས་་་་
་་་་་་་་་་་་་་་་་་ (༡༢༧)
༣ ༣༽ རྟག་འཛིན་གདོན་གྱིས་གཙེས་བའི་མུན་པའི་སྨག་རུམ་དུ་ཐང་གཅིག་
འཆི་བ་དྲན་པའི་གློག་གི་གར་མཁན་གཡོ་བའི་སྟངས་སྟབས་ཞེས་
་་་་་་་་་་་་་་་(༡༢༩)
༣༤༽ རང་ལ་ཕན་པར་སྨྲ་བའི་གཏམ་སེམས་ཀྱི་ཅང་ཤེས་ལེ་ལོའི་གོམ་འགྲོས་
ལས་དགེ་བའི་ལམ་དུ་གཅུན་པའི་བསྐུལ་ལྕག་ཅེས་བྱ་་་་་་་་་་་ (༡༣༢)
༣༥༽ སྲིད་པའི་འགྱུར་བ་གློག་གི་གར་མཁར་རྗེས་སུ་གསལ་རིག་སེམས་
ཀྱི་རྐང་སྟབས་བསྒྱུར་བའི་ངང་ཚུལ་བརྗོད་པའི་ཀ་ཕྲེང་ཞེས་བྱ་་་་(༡༣༦）
༣༦༽ རང་ཉིད་དགེ་བར་བསྐུལ་བའི་གཏམ་གྱི་སྦྱོར་བ་ངན་ཞེན་གཉིད་ལས་
སློང་བའི་དྲི་མེད་ཚིག་གི་བསང་གཏོར་ཞེས་བྱ་་་་་་་་་་་་་་་་་ (༡༣༧)
༣༧༽ ཞི་བའི་ནགས་འདབ་བསྟེན་པར་སྨོན་པའི་ཚིག་གང་ཤར་དབྱངས་སུ་
བསྡེབས་པའི་ཐོལ་གླུ་ཞེས་བྱ་་་་་་་་་་་་་་་་་་་་་་་་་་་་་་་ (༡༣༩)
༣༨༽ སྒྲ་མ་ལུས་ཀྱི་གྲོང་ཁྱེར་དུ་རྣམ་ཤེས་མགྲོན་པོས་ཞག་མལ་བྱས་ཏེ་ཆས་
བྱ་བ་



༌་་་་་་་་
，
，，
，，，，，་་་་་
པ་ལ་མངོན་པར་ཕྱོགས་པའི་གཏམ་མི་རྟག་སྲིན་པོའི་རང་གཟུགས་ཡིད་
ཀྱི་རྡོ་བར་འབྲི་བའི་དྲི་མེད་ཚིག་གི་ཚོན་པིར་ཞེས་བྱ་་་་་་་་་་་་་་ (༡༤༡)
༣༩༽ སྲིད་འབྱོར་གློག་གི་བུ་མོའི་རོ ལ་རྩེད་ཀྱིས་སྣང་བ་བྲིད་པའི་ངང་ཚུལ་
གླེང་སྟེ་རང་ལ་ལེ་ལན་བདའ་བའི་ཆིག་ལབ་ ་་་་་་་་་་་་་་་་་་་ (༡༤༣)
༤༠༽ རིག་པ་སྙན་དངགས་ཀྱི་ཚིག་གི་སྦྱོར་བར་སློ བ་བསྐུལ་མཱ་ལྕི་ཀ་གསར་
པའི་དྲི་བསུང་ཞེས་བྱ་བ་བཞུགས་སོ་ ་་་་་་་་་་་་་་་་་་་་་ (༡༤༦)
༤༡༽ ཀཱ་ལི་ལུགས་ལྡོག་ལས་བརྩམས་པའི་ཚིག་གི་སྦྱོར་བ་འདི་སྣང་གཉིད་
ལས་སློང་བྱེད་འཆི་མེད་རྔ་སྒྲ་ཞེས་བྱ་བ་་ ་༌་་་་་་་(༡༤༨)
༤༣༽ བྱིས་སེམས་སྙེམས་པའི་མགོ་འཕང་བཏེ གས་པ་གནོན་བྱེད་མི་རྟག་
སྲིན་པོའི་འཇིགས་གཟུགས་ཞེས་་་ ་་་་་་་་་(༡༥༠)
༤༣༽ སྙིང་ནས་ཡིད་རྟོན་པའི་སྐྱེས་བུ་ལ་ངག་བཀོད་ཀྱི་རི་མོ་མཱ་ལི་ཀའི་
འཆུན་འཕྱང་ཞེས་བྱ་བ་བཞུགས་སོ་་ ་༌་་་་་་་་་་ (༡༥༢)
༤ ༤༽ རེ་འབྲས་ནི་མ་འདྲེན་པའི་སྐྱ་རེངས་འོད་ཀྱི་སྣང་བ་ཞེས་བྱ་བ་བཞུགས་
་་་་་་་་་་(༡༥༣)
༤༥༽ མ་ཆགས་འཕགས་པའི་རིགས་ཀྱི་ནུས་པ་བརྟས་ཕྱིར་རང་ལ་བསྐུལ་
བའི་སྙིང་གཏམ་ཞེས་བྱ་བ་བཞུགས་སོ་་་་་་་་་་་ ་་་་་་་་་་( ༡༥༥ )
༤༦༽ གཞན་དོན་ལྟར་སྣང་གིས་འདུ་ལོང་ཟ་ཟིར་མང་པོས་ཞག་གི་འཁོར་
ལོ་ཡུད་ཡུད་འདའ་བའི་སྐབས་སུ་རང་གིས་རང་ལ་ཆིག་ལབ་ཏུ་སྨྲས་
པའི་སྙིང་གཏམ་ཞེས་བྱ་བ་
་་་་་་་ (༡༥༦）
༤༧༽ སྙིང་ནས་ཡིད་རྟོན་པའི་གྲོགས་པོ་ལ་གདམས་པའི་ངག་ཡོན་ཏན་
དྲི་བསུང་བསྒོ་བྱེད་ཛ་ཏིའི་འཁྲི་ཤིང་ཞེས་བྱ་
"(༡༥༨)
t
t
t .
，
，
，
EE，
་་་་་
་་་་་་་་་་
སོ
་་་་་་་་་་་་་་་་་་་་་་་་་་་་་་་་་་་་་་་་་་་་
EEE，



་་་་་
སོ་་༌་་་་་་
༤༨༽ ཐ་སྙད་ཚིག་ལ་ཞེན་པའི་རྟོག་གེ་པ་རྒན་པོས་རང་ཉིད་སྒྲུབ་པར་བསྐུལ་
བའི་ལྕགས་འདེབས་ཞེས་བྱ་བ་
་་་་་་་་་ (༡༥༩)
༤༩༽ ཤུལ་རིང་ལམ་གྱིས་དུབ་མའི་མགྲོན་པོ་དགའ་སྐྱོ་སེམས་ཀྱི་འགྱུར་བ་སྐྱ་
བཏབ་པའི་ཐོལ་གླུ་ཞེས་བྱ་བ་བཞུགས་སོ་ ་་་་་་་་་་་( ༡༦༠)
༥༠༽ ཡིད་ལ་བརྣག་པའི་རེ་འདོད་སྨོན་པའི་ཚིག་གི་ཟློས་གར་ཞེས་བྱ་བཞུགས་
་༌༌་་་་་་་་(༡༦༣)
༥༡༽ སྨོན་གླུ་རེ་འབྲས་ཡིད་བཞིན་འགུག་པའི་ལྕགས་ཀྱུ་ཞེས་བྱ་བ་བཞུགས་
༌༌་( ༡༦༤）
༥༡༽ ཞི་བའི་ནགས་འདབ་སྟེ ན་པར་བསྐུལ་བའི་ཕོ་ཉ་ཞེས་བྱ་བ་བཞུགས་
་༌་་་(༡༦༦）
༥༣༽ འབྱུང་འཁྲུགས་ནད་ཀྱིས་གཟིར་ཚེ་རྒྱལ་ཀུན་བྱིན་རླབས་འཇུག་པའི་སྒོ་གཅིག་
བུ་བླ་མ་ལ་གསོལ་བ་འདེབས་པ་མི་ཕྱེད་དད་པའི་ཟློས་གར་ཞེས་བྱ་བ་བཞུགས་
་༌་་་་་་་་་་་་་་་་་་་་(༡༧༠）
༥༣༽ གསལ་རིག་སེམས་ཀྱི་འགྱུ་བ་མ་སྦས་ངག་ནས་ཐལ་བའི་ཀ་ཕྲེང་ཞེས་
བྱ་བ་བཞུགས་སོ་
་་་་་་་་་་་་་་་་(༡༧༢)
༥༤༽ ཅོལ་ཆུང་གི་ངག་མ་སྡོམ་པའི་ཐོལ་གླུ་ཞེས་བྱ་བ་བཞུགས་སོ་་་་་་་(༡༧༣)
༥༥༽ ཟབ་གསང་ཆོས་ཀྱི་དེ་ཉིད་ཐོས་དོན་ཉམས་སུ་བསྟར་བར་སྨོན་པའི་རྡོ་རྗེའི་
གླུ་དབྱངས་བརྗོད་དོན་ཟད་པ་མེད་པའི་གཏེར་ཞེས་བྱ་བ་བཞུགས་
སོ་་༌་་་་་་་༌
་་་་་་་་་་་་་་་་་་་་(༡༧༦)
སྣང་གྲགས་རིག་གསུམ་ལོག་པའི་གཡང་ལས་བཅུན་ཏེ་དཔའ་བོ་བྱེ་བའི་
གཤེགས་བཤུལ་དུ་གོམ་པའི་འདེགས་འཇོག་རྩེན་པར་སྨོན་པའི་རྡོ་རྗེའི་
སོ་
་་་་
|
，



་་་་་་་་་་་་་་་་
གླུ་དབྱངས་ཞེས་བྱ་བ་བཞུགས་སོ་་་་་་་ ་་་་་་་་་་་་་་( ༡༧༧ )
༥༧༽ རང་ཉིད་དགེ་བར་བསྐུལ་བའི་དབྱངས་ངེས་པར་འབྱུང་བའི་གསལ་འདེབས་
ཞེས་བྱ་བ་བཞུགས་སོ་
༌༌་༌་༌་༌་༌་༌་༌་༌་་་་ ( ༡༧༩)
༥༨༽ ཡབ་རྗེ་མཆོག་ནས་འཕྲིན་མགུར་སྩལ་བའི་ལན་དུ་ཕུལ་བ་དད་པའི་འོ་མཚོ་
འཕྱུར་བའི་རླབ་ཀྱི་སྒྲ་བརྒྱ་ཞེས་བྱ་བ་བཞུགས་སོ་་་་་་་་་་་་་་་་(༡༨༡）
གསལ་རིག་སེམས་ཀྱི་གར་མཁན་རྣམ་འགྱུར་སྟོང་གི་རོལ་སྒེག་འཆང་
བའི་སྟངས་སྟབས་ཀྱི་རང་གཟུགས་འབྱམས་ཀླས་པ་སྒྲ་རྒྱན་གྱི་གསལ་
བའི་དབྱེ་བ་གཅིག་ཉིད་ཀྱི་མེ་ལོང་དུ་མངོན་པར་འཕོས་པའི་གཏམ་ངང་
བའི་བུ་མོས་རྣམ་པར་རྩེན་པ་འོ་མའི་མཚོ་ཆེན་འཕྱུར་བའི་རླབས་ཀྱི་སྒྲ་
བརྒྱ་ཞེས་བྱ་བ་བཞུགས་སོ་་ ་་་་་་་་་་་་་་་་་་(༡༨༦)
སྟན་པ་ཡོངས་སུ་རྫོགས་པའི་གནད་དོན་གོ་རིམ་ལ་ངེས་པ་སྟེར་བའི་བསླབ་
བྱ་མཁས་པའི་སྙིང་ནོར་ཞེས་བྱ་བ་བཞུགས་སོ་་་་་་་་་་་་་་་་་་ (༡༩༧ )
༦༡༽ སྐྱབས་གསུམ་ཀུན་འདུས་ངོ་བོ་བླ་མ་ལ་གསོལ་བ་འདེབས་པའི་ཚིག་
དད་པའི་སྤུ་ལོངས་གཡོ་བ་ཅེས་བྱ་བ་བཞུགས་སོ་་་་་་་་་་་་་་་ (༡༩༩）
༦༢༽ སྙན་དངགས་ལེའུ་དང་བོའི་རྗེས་འཁྲིད་ཀྱི་རིགས་པས་གང་ཤར་དབྱངས་
སུ་ཐལ་བའི་གླུ་རྣ་བའི་བཅུད་ལེན་ཞེས་བྱ་བ་བཞུགས་ས་་་་་་་་་་་་ (༢༠༠)
པ ༣༽ དམ་པའི་དམིགས་བུས་སྟོར་པའི་གདུང་དབྱངས་ཀྱི་ང་རོ་གསང་མཐོ་བ་
འགྱུར་མེད་དད་པའི་རང་མདངས་གསལ་བྱེད་ཅེས་བྱ་བ་བཞུགས་
་་་་་་་་་ (༢༠༣）
པ ༤༽ སྐྱོ་བའི་ཚ་གདུང་སེལ་བའི་དྲི་མེད་ཚིག་གི་བསང་གཏོར་ཞེས་བྱ་བ་བཞུགས་
་་་་་་་་་་་་་་་་་་་་་་་་་་་་་་་་་་་་་་་་་་་་་་་
་་་་་་་་
(༢༠༥）



༦ ༦5
་་་་་་་་་་་་་་་་་་་་་་་་་་་་་་་
་
་་་་་
༦ ༥༽ ནམ་འཆི་ངེས་མེད་བྱ་གཏོང་གི་ཐོལ་གླུ་དཔེ་ཉེར་འཇལ་གྱི་རྗེས་དཔག་སྙིང་
ལ་སྐྲུན་བྱེད་རིགས་པའི་འཕྲུལ་འདེགས་ཞེས་བྱ་བ་བཞུགས་སོ་་་་ (༢༠༧）
ཚོ་བའི་མེ་ཏོ ག་གསལ་རིག་སེམས་ཀྱི་བུང་བས་ཅི་དགའ་ལོངས་སྤྱོད་
པའི་དགའ་སྟོན་ལས་ཉམས་ཀྱིས་དོགས་པའི་སྐྱོ་གླུ་རིང་མོ་ཞེས་བྱ་
བ་བཞུགས་སོ་
་༌་་་(༢༠༩)
༦ ༧༽ རྟོག་གེ་ཁ་བཤད་མཁན་གྱིས་ཕན་པར་སྨྲ་བའི་ཚིག་ཆིག་རི་པ་དཔའ་བོ་རི་
ལ་འགྲོ་བའི་རྫོངས་ཆོས་ཞེས་བྱ་བ་བཞུགས་ས་་་་་་་་་་་་་་་་་ (༢༡༢)
༦༨༽ རྟག་འཛིན་གཉིད་དུ་ཡུར་ལས་སློང་བྱེད་བརྗོད་པ་དོན་ལྡན་གཏམ་གྱི་རྔ་
བོ་ཆེ་ཞེས་བྱ་བ་བཞུགས་སོ་་་་་་་་་་་
(༢༡༥)
༦༩༽ བློ་གཅིག་དྲིལ་གྱིས་མདུན་མ་ལེགས་སྙམ་པའི་དགའ་བས་བསྐྱོད་དེ་སྐྱིད་
པའི་སྣང་གླུ་ཁབ་ཀྱི་བུ་ག་ནམ་མཁའི་རྒྱ་ཁྱོན་དུ་སྒྲོག་པའི་ཅ་ཅོ་ཞེས་བྱ་
བཞུགས་སོ་་
རྣམ་དཀར་གྱི་གྲུ་བོར་སྨོན་པའི་དར་ཆེན་བཙུགས་པ་འདུན་སྟོབས་མཐུན་
པའི་རླུང་གིས་ཞི་བ་མཆོག་གི་ཕྱོགས་སུ་བསྐྱོད་པའི་འཕྲུལ་འདེགས་ཀྱི་
བདེན་ཚིག་ཅེས་བྱ་བ་བཞུགས་ས་་་་་་་ ་༌་་་་་་་་་་་་ (༢༢༠)
༧༡༽ རང་ལ་བསྐུལ་བའི་གླུ་དབྱངས་འཆི་བ་བྱ་གཏོང་བའི་གླིང་བུ་ཞེས་བྱ་བ་
བཞུགས་སོ་
་་་་(༢༢༢)
༧༢༽ ཚེ་འདིའི་སྣང་ཤས་རྒྱབ་ཏུ་བསྐྱུར་ནས་དབེན་པའི་རི་བོར་གཏན་མདུན་ལ་
གཞོལ་བར་བསྐུལ་བའི་སྙན་དངགས་སྒྲ་དབྱངས་རྒྱ་མཚོའི་འཇུག་ངོགས་
ཞེས་བྱ་བ་བཞུགས་སོ་
་་་་་་་(༢༢༤)
་་་་་་་་་་་་་་་་་་་
་་་་་་(༢༡༧)



ཤེས་རབ་སྙིང་བོའི་སྔགས་ཀྱི་རྣམ་བཤད་སྦས་དོན་གསལ་བ་ཞེས་བྱ་བ།
༄༅། །ཤེས་རབ་སྙིང་བོའི་སྔགས་ཀྱི་རྣམ་བཤད་
སྦས་དོན་གསལ་བ་ཞེས་བྱ་བ་
བཞུགས་སོ། །
ན་མོ་གུ་རུ་མུ་ནི་དྷཱན་ཡ། ཤེས་རབ་སྙིང་བོའི་སྔགས། ཏདྱ་ཐཱ། ཨོཾ་
ག་ཏེ་ག་ཏེ་པཱ་ར་ག་ཏེ་པཱ་ར་སཾ་ག་ཏེ་བོ་དྷི་སྭཱ་ཧཱ་ཞེས་པ། བོད་སྐད་དུ། འདི་ལྟ་
སྟེ༑ སོངས་ཤིག་སོངས་ཤིག་ཕ་རོལ་ཏུ་སོངས་ཤིག །ཕ་རོལ་ཏུ་ཡང་དག་པར་
སོངས་ཤིག །བྱང་ཆུབ་ཏུ་གཞི་ཤུགས། ཞེས་པའི་དོན་བཤད་ན། འདི་ལྟ་སྟེ་ནི་
སྟོན་པ་ཉིད་ཀྱིས་དུས་དང་པོ་རིང་མོ་ཞིག་ནས་གོམས་པའི་ཐེག་པ་མཆོག་གི་རིགས་
ཀྱི་ནུས་པ་བརྟས་པ་ན། སྒྲུབ་བྱེད་ཀྱི་རྩ་བ་ཐུགས་རྗེ་ཆེན་པོ་དེས་བསྐུལ་ཏེ་འགྲོ་
བ་ཡོངས་སུ་དགྲོལ་བར་འདོད་ཅིང༌། དགྲོལ་རྒྱུའི་འཆིང་ཐག་ནི་བདག་ཏུ་འཛིན་
པར་གཟིགས་ལ༑ སྔོན་དུ་རང་མ་གྲོལ་བས་གཞན་དགྲོལ་མི་ནུས་པར་དགོངས་
ཏེ༑ འཛིན་པ་དེའི་དངོས་ཀྱི་གཉེན་པོ་བདག་མེད་པ་ལ་ཐབས་དང་བཅས་ཏེ་གོམས་
པ་མཐར་གཏུགས་པས། དེ་ཉིད་གཟིགས་པ་ལ་སྒྲིབ་པར་བྱེད་པའི་སྒྲིབ་པ་བག་
ཆགས་དང་བཅས་པ་ཟད་པས་གཟིགས་པ་ཡོངས་སུ་དག་པའི་ཚེ་རང་གིས་གཟིགས་
ཤིང་མངོན་དུ་མཛད་པ་འདི་ཁོ་ན་རྗེས་འཇུག་ཀུན་གྱི་བགྲོད་པ་གཅིག་པའི་ལམ་དུ་
གཟིགས་ནས་གོལ་བའི་མཐའ་གཉིས་བཀག་སྟེ་དབུས་རྣལ་མ་འདི་ལྟ་སྟེ་ཞིས་སྟོང་
པ་དང་རྟེན་འབྱུང་ཟུང་དུ་འཇུག་པ་རང་དབང་དུ་འདོམས་པར་མཛད་པ་ཡིན་པའི་ཕྱིར་
སྨྲ་བ་བླ་ན་མེད་པ་ཚད་མའི་སྐྱེས་བུ་ཉག་གཅིག་ཏུ་འགྲུབ་སྟེ་ཆོས་ཁུངས་བཙུན་པར་
སྟོན་པ་མཛད་པ་པོའི་ཆེ་བའོ། །ཡང་འཁོར་འདས་ཐམས་ཅད་སེམས་ཀྱིས་བྱས་



ཤེས་རབ་སྙིང་བོའི་སྔགས་ཀྱི་རྣམ་བཤད་སྦས་དོན་གསལ་བ་ཞེས་བྱ་བ།
པར་འདྲ་བ་ལ་དམན་མཆོག་བྱུང་སྟེ་སོ་སོར་འགྲོ་བ་ནི་སེམས་འཁྲུལ་མ་འཁྲུལ་ཁོ་
ནའི་ཁྱད་ཡིན། དོན་དང་མ་མཐུན་ན་འཁྲུལ་བ་དང༌། མཐུན་ན་མ་འཁྲུལ་བ་ཡིན་
པས། དོན་ཇི་ལྟར་གྲུབ་ཤེས་ཏེ་ལོག་པ་དོར་ནས་ཡང་དག་པ་དེར་འགྲོ་དགོས་ལ།
འགྲོ་སའི་ལམ་དབུ་མ་རྟག་ཆད་ཀྱི་གཡང་ས་ལས་འདས་པ་ཞི་བའི་སྒོ་དང་ལམ་གཉིས་
པ་མེད་པ། དམིགས་པ་ཇི་སྙེད་པ་ལ་ཁྱབ་ཀྱང་རྣམ་པའི་དབྱེ་བ་མི་མཐུན་པའི་སྤྲོས་
པ་དང་བྲལ་ཞིང༌། སྦྲང་རྩི་ལྟ་བུར་རོ་གཅིག་པ་སོ་སོ་རང་རིག་པའི་ཡེ་ཤེས་ཀྱིས་
གཉིས་སུ་མེད་པའི་ཚུལ་གྱིས་གཟིགས་པ་འདི་ཁོ་ན་སྟེ། ཞེས་རྒྱལ་བའི་ཡུམ་
རྣམ་པ་གསུམ་གྱི་དངོས་བསྟན་ཟབ་མོ་བསྡུས་པར་སྟོན་པའི་ཆེ་བའོ། །ཡང་སངས་
རྒྱས་ཀྱི་ཕུན་སུམ་ཚོགས་པ་དང༌། འཁོར་བ་པ་རྣམས་ཀྱིས་རྒུད་པ་མྱོང་བ་ནི་རང་
བཞིན་གྱིས་ཁྱད་ཞུགས་པའམ་གཞན་གྱིས་བྱས་པ་མིན་གྱི། རང་གི་བྱེད་ཚུལ་
ལེགས་ཉེས་ཀྱིས་ཡིན་ཏེ། སེམས་ཅན་རྣམས་བདེ་བ་འདོད་ཀྱང་སྡུག་བསྔལ་
གྱི་རྒྱུ་བསྒྲུབས་པས་ཐུར་ནས་ཐུར་དུ་འགྲོ་ལ༑ དེ་ལས་བཟློག་ན་གོང་དུ་འགྲོ་བ་
ཡིན། དེར་ཡང་གཅིག་ཅར་མི་ཕྱིན་པས་མངོན་པར་རྟོགས་པ་འོག་མ་འོག་མ་ནས་
གོང་མ་གོང་མར་རིམ་གྱིས་བགྲོད་ཚུལ་སངས་རྒྱས་སྔ་མ་རྣམས་གང་ནས་གཤེགས་
པའི་ལམ་གྱི་རིམ་པ་ཚང་ལ་མ་ནོར་བ་འདི་ཁོ་ན་སྟེ་ཞེས་ཡུམ་གྱི་སྦས་དོན་མངོན་
རྟོགས་བསྡུས་པར་སྟོན་པས་འདི་གཉིས་ཀྱིས་ཆོས་ཀྱི་ཆེ་བ་ཞེས་བྱ་བ་དགོས་སོགས་
བསྟན་པ་ཡིན་ནོ། །དེ་ནས་མནྟཱ་སྟེ་ཡིད་མ་རིག་པའི་གདོན་གྱིས་ཡོངས་སུ་བསླད་
པ་ལས་བསྐྱབས་ནས་བླ་ན་མེད་པའི་བདེ་བ་ལ་འགོད་པའི་སྔགས་ཀྱི་དོན་ལ། སྤྱི་
དོན་དང་ཚིག་དོན་གཉིས། དང་པོ་ནི། སོངས་ཤིག་ཅེས་བྱ་བ་དེ་གང་ནས་གང་
དུ་འགྲོ་བ་ཡིན་ན་འཁོར་བ་ནས་མྱང་འདས་སུ་འགྲོ་བ་ཡིན་པས། རྒྱས་པར་ཕྱེ་
ན་ད་ལྟ་གང་དུ་གནས། དེར་གནས་པའི་རྒྱུ། དེ་ནས་གང་དུ་འགྲོ་བ། དེར་འགྲོ་



ཤེས་རབ་སྙིང་བོའི་སྔགས་ཀྱི་རྣམ་བཤད་སྦས་དོན་གསལ་བ་ཞེས་བྱ་བ།
བའི་ལམ་སྟེ་བདེན་པ་བཞིའི་ཚུལ་གྱིས་གཏན་ལ་དབབ་དགོས་སོ། །དེའང་རང་
ཅག་ད་ལྟ་གང་ལ་གནས་པ་ཉེ་བར་ལེན་པའི་ཕུང་པོའི་བདག་ཉིད་ཀྱི་འཁོར་བའི་སྐྱེ་
བ་འདི་བླངས་ཕྱིན་ཆད་གནས་ལོངས་སྤྱོད་གྲོགས་སོགས་གང་གིས་བདེ་བར་བསྒྲུབས་
ཀྱང་སྡུག་བསྔལ་འབའ་ཞིག་ལས་མ་འདས་པ་ཁབ་རྩེ་ལ་ཕྱོགས་གང་ནས་བརྟེན་
ཀྱང་མི་བདེ་བ་དང་། མི་གཙང་བའི་གོང་བུ་ནམ་གནས་སུ་དྲི་ང་བ་ལས་མ་འདས་
པ་ལྟ་བུ་འདི་ནི་སྡུག་བསྔལ་གྱི་བདེན་པའི་གཙོ་བོ་ཡིན་ནོ། །གནས་དེར་འཕེན་
བྱེད་མ་རིག་པ་དང་འདུ་བྱེད་སོགས་ཡིན་ཀྱང་། དེ་དང་མི་འབྲལ་བར་འཆིང་བྱེད་
སྲིད་པའི་བདེ་བ་ལ་བརྐམ་པའི་ཞེན་ཆགས་འདི་ཡིན་ཏེ། ཕག་མི་གཙང་བའི་རྫབ་
ལ་ཆགས་ནས་ཉལ་བ་ལྟར་སྡུག་བསྔལ་ལ་སྡུག་བསྔལ་དུ་མ་ཤེས་པར་གཙང་ཞིང་
བདེ་བར་རློམ་སྟེ་ཤི་སྤར་འཐམ་ནས་བག་མེད་དུ་གཉིད་ལོག་པ་ཡིན་པས། ཀུན་
འབྱུང་ལ་ལས་ཉོན་མང་པོ་ཡོད་ཀྱང་དངོས་སུ་འཆིང་བྱེད་གཙོ་བོ་སྲེད་པ་ཡིན་ནོ།།
གང་དུ་འགྲོ་བའི་ཡུལ་ནི་འཁོར་བའི་སྡུག་བསྔལ་དེ་དག་ཟད་པའི་ཐར་པ་ཡིན་ཞིང་།
དེའང་འཁོར་བ་ཟད་ཙམ་གྱི་འགོག་བདེན་ནི་དམན་པའི་མྱང་འདས་ཞེས་ཐེག་དམན་
གྱི་བྱང་ཆུབ་ཡིན་ལ། སྡུག་བསྔ ལ་་དེ འི ་ རྩ་བ་བག་ཆགས་དང་བཅས་པ་ཟད་པའི་
འགོག་བདེན་དོན་གཉིས་ཕུན་སུམ་ཚོགས་པས་བརྒྱན་པ་མི་གནས་པའི་མྱང་འདས་
ནི་བླ་ན་མེད་པའི་བྱང་ཆུབ་སྟེ་བགྲོད་བྱའི་ཡུལ་མཐར་ཐུག་པ་ཡིན་ནོ། །དེར་འགྲོ་
བའི་ལམ་ནི་རང་བཞིན་མེད་པའི་དོན་ཇི་ལྟ་བ་བཞིན་མངོན་སུམ་དུ་གཟིགས་པ་ཐེག་
པ་གསུམ་གྱི་འཕགས་པའི་མཉམ་བཞག་རྣམ་པར་མི་རྟོག་པའི་ཡེ་ཤེས་ནི་ལམ་བདེན་
གྱི་གཙོ་བོ་ཡིན་ལ། འཁོར་དང་བཅས་ན་དེ་དང་འཛིན་སྟངས་མཚུངས་པའི་བློ་
རྟོག་པ་དང་བཅས་པ་འོག་མ་དག་ཀྱང་ལམ་ཡིན་ལ། དེར་སྦྱོར་ཞིང་ཕན་པའི་ཡན་
ལག་ཏུ་གྱུར་པས་མི་རྟག་སྡུག་བསྔལ་སོགས་སུ་བསྒོམ་པའང་འགྲོ་བའི་ཕྱོགས་



ཤེས་རབ་སྙིང་བོའི་སྔགས་ཀྱི་རྣམ་བཤད་སྦས་དོན་གསལ་བ་ཞེས་བྱ་བ།
ཙམ་ལ་ལམ་དུ་བཏགས་པ་བཞིན་ཐར་བའི་ལམ་གྱི་སྒྲས་བསྡུས་ཏེ། བྱང་ཆུབ་
སེམས་འགྲེལ་ལས། མི་རྟག་སྟོང་བ་སྡུག་བསྔལ་ཞེས། །བྱ་བ་གསུམ་པོ་སེམས་
སྦྱོང་བྱེད། །མཆོག་ཏུ་སེམས་ནི་སྦྱོང་བྱེད་པའི། །ཆོས་ནི་རང་བཞིན་མེད་པ་
ཡིན། །ཞེས་དང༌། སྤྱོད་འཇུག་ལས། ཡན་ལག་འདི་དག་ཐམས་ཅད་ནི། །ཐུབ་
པས་ཤེས་རབ་དོན་དུ་གསུངས། །ཞེས་སོ། །རང་ཅག་འཁོར་བ་འདིར་གནས་
པ་མྱ་ངན་ལས་འདས་པའི་ས་དེར་འགྲོ་བའི་རིམ་པ་དཔེར་མཚོན་ན། མི་བླུན་པོ་
ཞིག་བཙོན་རར་བག་མེད་དུ་གཉིད་ལོག་ནས་བསྡད་པའི་ཚེ། དེ་ལ་སྙིང་བརྩེ་བའི་
ཤེས་ལྡན་ཞིག་གིས་བོས་ཏེ་གཉིད་བསླངས་ནས་དེར་བསྡད་ན་ཆད་ལས་མང་པོ་འོང་
ཚུལ་བཤད་པས་སྐྲག་ནས་འབྲོས་ཐབས་ཨེ་ཡོད་ཟེར་བར། འགྲོ་སའི་གནས་རྒྱལ་
པོའི་ཕོ་བྲང་དང༌། དེའི་ལམ་བགྲོད་ཚུལ་སོགས་བཤད་པ་བཞིན་བྱས་ན་ཐར་ནུས་
སོ༑ ༑དེ་དོན་དང་སྦྱར་ན། དང་པོར་བོས་ཏེ་ཆོས་ཀྱི་འདུ་ཤེས་ཙམ་ཡང་མ་སྐྱེས་
པའི་བག་མེད་ཀྱི་གཉིད་ལས་བསླངས་ནས་སྐྱོན་ཡོན་གྱི་རྒྱུ་མཚན་དང་བཅས་ཏེ་
སོངས་ཤིག་ཅེས་གསུང་མཁན་ནི་སྐྱབས་སྟོན་པ་པོ་ཐུབ་པ་སངས་རྒྱས་བཅོམ་ལྡན་
འདས་ཡིན་ལ། དེ་ནི་ད་ལྟ་དངོས་ཀྱི་བླ་མ་འདི་ལས་གཞན་དུ་མེད། འབོད་པའི་
སྒྲ་རྣ་བར་གྲགས་ཀྱང་མལ་ནས་མ་ལངས་བཤད་པ་བཞིན་མ་བྱས་ན་དོན་མེད་པ་བཞིན།
ཆོས་ཐོས་ཀྱང་ལག་ཏུ་མ་བླངས་འཁོར་པ་ལས་ཡིད་མ་བྱུང་ན་ཐོས་པས་དོན་མེད།
ཆུང་ངུ་དང་འབྲིང་གི་ལམ་གྱིས་རགས་པ་དང་ཕྲ་བའི་མི་རྟག་སྡུག་བསྔལ་བསམས་
ཏེ་ཡིད་འབྱུང་སྐྱེས་པ་ནི་བཙོན་ར་ལས་འབྲོས་འདོད་སྐྱེས་པ་ལྟ་བུ་ཡིན་གྱི། བྲོས་
ནས་ལམ་དུ་ཞུགས་པའི་བྱ་བ་དངོས་མིན་ཏེ། ཐར་ལམ་དངོས་སུ་སླེབས་པ་ཡང་
དག་པའི་ལྟ་བ་རྙེད་པ་ནས་ཡིན། འོན་ཀྱང་ལམ་དུ་ཞུགས་ཙམ་ནས་དགྲ་ས་བརྒལ་
བར་མི་འགྱུར་བར་བརྒལ་མ་བརྒལ་གྱི་ཆ་གཉིས་འབྱུང་ངོ༌། །ཡང་དགྲ་ས་བརྒལ་



ཤེས་རབ་སྙིང་བོའི་སྔགས་ཀྱི་རྣམ་བཤད་སྦས་དོན་གསལ་བ་ཞེས་བྱ་བ།
ཙམ་གྱིས་མི་ཆོག་པར་ད་དུང་འབད་པ་བསྐྱེད་ནས་སོང་སྟེ་རྒྱལ་པོའི་ཕོ་བྲང་དངོས་
ལ་སླེབ་དགོས་པ་ལྟར། སྟོང་ཉིད་མངོན་སུམ་དུ་རྟོགས་པ་དེར་ཡང་ཡུན་དུ་གོམས་
པར་བྱས་ཏེ་བྱང་ཆུབ་ཐོབ་པར་བྱེད་དགོས་སོ། །འདི་ལ་དང་པོར་འགྲོ་ཚུལ་བཤད་
པ་ཐོས། དེ་ལེགས་པར་བསམས་ཏེ་ངེས་པ་རྙེད་པ་བྱས། དེ་ནས་འགྲོ་བའི་བྱ་
བ་ལག་ཏུ་ལེན་དགོས་པ་ལྟར། ཐོས་བསམ་སྒོམ་གསུམ་ཡ་མ་བྲལ་བའི་སྒོ་ནས་
སློབ་པར་བྱེད་དགོས་ལ། ལམ་སྟོན་མཁན་དང་། ལམ་དངོས། ལམ་གྲོགས་
གསུམ་ཚང་དགོས་པས་སྐྱབས་འགྲོའང་འདིས་འགྲུབ་པོ། །དེ་ལྟར་ན་བླང་དོར་
གྱི་སྡོམས་ཆེན་པོ་བདེན་པ་བཞི་དང༌། དེ་ལས་ཕྱེ་བ་ཀུན་བྱང་གི་རྟེན་འབྲེལ་ལུགས་
འབྱུང་ལྡོག་ཕྲུགས་བཞི། རྣམ་བྱང་གི་ཕྱོགས་ལ་ངོ་བོ་ལམ་ལྔ་དང༌། རྟེན་སྐྱབས་
འགྲོ། ལག་ཏུ་ལེན་ཚུལ་ཐོས་བསམ་སྒོམ་གསུམ་བཅས་ཐུན་མོང་བའི་ལམ་གྱི་
རིམ་པ་མཐའ་དག་འདུ་ཞིང་། དང་པོ་ཐོས་པ་དགོས་པས་ཐོས་པའི་ཡུལ་བཤེས་
གཉེ ན་ལམ་གྱི་རྩ་བར་འགྲུབ་ལ༑ དེའང་བཤད་ཡམ་གྱིས་དེ་ལྟར་ཡིན་པར་སྣང་
ངོ་ཞེས་ཐོས་ལོ་སྟོན་པ་ཙམ་གྱིས་མི་ཆོ ག་པར། རང་གིས་ཉམས་སུ་མྱོང་བའི་
སྟེང་ནས་འདིའོ་ཞེས་སྟོན་པ་ཞིག་དགོས་པས། འདི་ལྟ་སྟེ་ཞེས་པ་འདིས་བཤེས་
གཉེན་གྱི་མཚན་ཉིད་ཀྱང་བསྟན་ཏོ། །དོན་རང་གིས་ཉམས་སུ་བླངས་པ་དང་མཐུན་
པར་གཞན་དོན་སྤྱོད་པའི་ཁོངས་སུ་བསྡུ་བཞི་ཚང་ཞིང༌། དེ་དང་ཕྱིན་དྲུག་བསླབ་
གསུམ་ཚོགས་གཉིས་སོགས་ཕན་ཚུན་བསྡུས་པར་གསུངས་པས་དེ་དག་ཀྱང་ཚང་
ངོ་༑ ༑མ་བཅོལ་བར་གཞན་གྱི་དོན་བྱེད་པ་དེ་ནི་ནང་ནས་བསྐུལ་བ་ཡིན་པས་རྒྱུ་
འབྲས་མན་ངག་བདུན་དང་བདག་གཞན་བརྗེ་བ་སོགས་ཐེག་ཆེན་ཐུན་མོང་མ་ཡིན་
པ་ཐམས་ཅད་ཤུགས་ཀྱིས་འགྲུབ་སྟེ། མདོར་ན་ལམ་གྱི་ཁོག་བུབ་འགང་ཆེ་བ་
ཐམས་ཅད་སྤྱི་དོན་གྱི་ཁོངས་འདི་ནས་ཤེས་པར་བྱའོ། །གཉིས་པ་ཚིག་དོན་ནི། སོངས་



ཤེས་རབ་སྙིང་བོའི་སྔགས་ཀྱི་རྣམ་བཤད་སྦས་དོན་གསལ་བ་ཞེས་བྱ་བ།
ཤིག་ཅེས་པ་ཚོགས་ལམ། ཡང་སོངས་ཤིག་ཅེས་པ་སྦྱོར་ལམ། ཕ་རོལ་ཏུ་སོངས་
ཤིག་ཅེས་པ་མཐོང་ལམ། ཕ་རོལ་ཏུ་ཡང་དག་པར་སོངས་ཤིག་ཅེས་པ་སྒོམ་ལམ།
བྱང་ཆུབ་ཏུ་གཞི་ཚུགས་ཞེས་པས་མི་སློབ་ལམ་བསྟན་པ་ཡིན་ནོ། །དེ་ལ་འདི་
གདུལ་བྱ་ཐམས་ཅད་ཀྱི་དབང་དུ་བྱས་པ་ཡིན་ན་སྐྱེས་བུ་ཆུང་ངུའི་ལམ་གྱིས་ཆོས་
སྒྲུབ་པའི་རྟེན་མངོན་མཐོ་ཁྱད་པར་ཅན་དུ་འགྲོ་བ་དང༌། འབྲིང་དང་ཆེན་པོའི་ལམ་
གྱིས་ངེས་ལེགས་ཐེག་པ་གསུམ་དུ་འགྲོ་ཞིང༌། ཐམས་ཅད་མཐར་མི་གནས་པའི་
མྱང་འདས་སུ་འགྲོ་བ་ལ་སྦྱར་ཆོག་པས་ལམ་ལྔ་ཙམ་གྱིས་སྡུད་མི་ནུས་པ་དང་། ཐེག་
ཆེན་ཁོ་ནའི་དབང་དུ་བྱེད་ཚེ་ཉམས་ལེན་སྦྱོར་བ་བཞིས་འབྲས་བུ་ཆོས་སྐུར་འགྲོ་
བ་ལ་སྦྱར་ན་ལེགས་པས་སྤྱིར་གྱི་ལམ་ལྔ་བྱས་པ་ཁྱབ་ཆེ་བ་མ་ཡིན་ནམ་ཞེ་ན། འདིའི་
སོང་བའི་དོན་ནི་ངེས་པར་འབྱུང་བའི་སེམས་ཀྱིས་ཐར་པའམ་མྱ་ངན་ལས་འདས་
པའི་ཕྱོགས་སུ་འགྲོ་བས་ན་དེའི་ཆ་དང་མཐུན་པ་ཞེས་བྱ་བ་ཡན་ཆད་ལ་ཡིན་གྱི། མངོན་
མཐོ་སྒྲུབ་པ་ལ་སོང་བའི་སྒྲ་དོན་མེད་དེ༑ མྱང་འདས་ཀྱི་གང་ལས་འདས་པ་དང་།
ངེས་འབྱུང་གིས་གང་ལས་འབྱུང་བ་སྟེ། འདིའི་འབྱུང་བ་ནི་བཙོན་ར་ནས་ཕྱིར་
འབྱུང་ཞེས་པ་ལྟ་བུ་གཞན་དུ་འགྲོ་བའི་དོན་དང་། འདིར་སོངས་ཤིག་ཅེས་གསུངས་
པ་རྣམས་དོན་གཅིག་གོ །ཐེག་ཆེན་ཁོ་ན་ལའང་མི་སྦྱོར་ཏེ། གང་ཞིག་བདེ་གཤེགས་
ཉན་ཐོས་འགྱུར་བར་བྱ་སྙམ་དང༌། །ཞེས་སོགས་སམ། རབ་འབྱོར་ཉན་ཐོས་
ཀྱི་ས་ལ་བསླབ་པར་འདོད་པས་ཀྱང་ཤེས་རབ་ཀྱི་ཕ་རོལ་ཏུ་ཕྱིན་པ་འདི་ཉིད་ལ་བསླབ་
པར་བྱའོ། །ཞེས་སོགས་ཀྱིས་བགྲོད་པ་གཅིག་པའི་ལམ་དུ་འགྲུབ་པས་གཙོ་བོ་
ཐེག་ཆེན་ཡིན་ཡང་ཕལ་བའི་ཚུལ་དུ་ཐེག་པ་གཞན་གཉིས་ཀའང་སྡུད་དགོས་སོ།།
འོན་ཏེ་གལ་ཆེ་བ་ལ་དོན་གཅིག་རྣམ་གྲངས་དུ་མར་ཟློས་ཏེ་གསུང་བའང་ཡོད་པས།
ལམ་ལྔ་ཁོ་ནར་སྦྱོར་དགོས་པ་ཅིས་ཤེས་ཤེ་ན། རང་གི་ཚིག་གི་ནུས་པས་ཤེས་ཏེ།



ཤེས་རབ་སྙིང་བོའི་སྔགས་ཀྱི་རྣམ་བཤད་སྦས་དོན་གསལ་བ་ཞེས་བྱ་བ།
དང་པོ་གཉིས་ལ་ཕ་རོལ་གྱི་སྒྲ་མ་སྦྱར་ཞིང་གསུམ་པ་ནས་སྦྱར་བའི་ཕྱིར་རོ། །དེའང་
ཕ་རོ ལ་ཚུ་རོ ལ་གྱི་མཚམས་ནི་དཔེར་ན་ལུང་པ་ཕར་ནང་ཚུར་ནང་གི་མཚམས་བར་
གྱི་རིའི་སྒང་རྒྱུད་ནས་འཇོག་པ་ལྟར། སྐྱེ་འཕགས་ཀྱི་མཚམས་ནས་འབྱེད་པ་ཡིན་
ཏེ་ཆོས་ཉིད་མངོན་སུམ་དུ་རྟོགས་པའི་ཡེ་ཤེས་ཀྱི་ཉི་མ་ཤར་ཏེ། སྲིད་པར་ཀུན་
ཏུ་སྦྱོར་བ་གསུམ་གྱི་མུན་སྟུག་དང་གྲང་བའི་གདུང་བ་ཟད་པ། སོ་སོ་སྐྱེ་བོ་རྣམས་
ཀྱི་མངོན་དུ་མ་གྱུར་ཅིང་འཕགས་པ་རྣམས་ཀྱི་གནས་སུ་གྱུར་པ་དེ་ལ་ཕ་རོ ལ་ཅེས་
བྱའོ། །དེ་འདྲ་བའི་ཡེ་ཤེས་ཀྱི་ཉི་མ་མ་ཤར་ཞིང་ཀུན་སྦྱོར་གསུམ་གྱི་གྲིབ་མ་སྟུག་
པོ་གྲང་རེ ག་དང་བཅས་པས་ནོན་པ་སོ་སོ་སྐྱེ་བོ་རྣམས་ཀྱི་རྒྱུན་གྱི་སྡོད་གནས་སུ་
གྱུར་པ་དེ་ལ་ཚུ་རོལ་ཅེས་བྱ་སྟེ། ལས་ཀྱི་ནུས་པས་དེ་ཁོ་ན་མཐོང་ཞིང༌། དེའི་
ནང་དུ་འཁྱམས་པའི་ཕྱིར་ཚུ་རོལ་མཐོང་བ་ཞེས་བཏགས་སོ། །ཕ་རོ ལ་དང་ཚུ་
རོ ལ་ལྟོས་འཇོག་གིས་ཡིན་ཏེ། སངས་རྒྱས་ཀྱིས་ཆོས་བསྟན་པ་ཆེ ད་དུ་བྱ་བའི་
གདུལ་བྱའི་དོན་ཡིན་པས། དེ་ལ་གཙོ་བོར་ལྟོས་ཏེ་འཕགས་པའི་ས་ལ་ཕ་རོ ལ་
ཅེས་གསུང་བ་ཡིན་གྱི། སངས་རྒྱས་རང་ལ་ལྟོས་ན་ཚུ་རོ ལ་ཡིན་ཏེ། སྲིད་པ་
ཐ་མ་པ་མང་པོ་བསྙེན་པར་རྫོགས་པའི་ཚེ་ཚུར་ཤོག་གསུང་བ་དེ་འཁོར་བར་ཞེན་ཐོག་
ཆོད་ལ། སྡུག་བསྔལ་ཉེ་བར་ཞི་བ་ཐར་པའི་ས་འདིར་ཚུར་ཤོག་ཅེས་མྱང་འདས་
ཀྱི་བསམ་པ་སྐྱེད་པ་ཡིན་ལ། དེ་ཤུགས་ཆེ་བས་སྦྱོར་བ་བསླབ་པའི་འབོག་ཆོག་
ཐམས་ཅད་ཀྱི་གོའང་ཚངས་པར་སྤྱོད་ཅིག་ཅེས་པ་ཙམ་གྱིས་ཆོད་པ་ཡིན་ནོ། །འོ་
ན་ཚོགས་སྦྱོར་གཉིས་ག་ཚུ་རོལ་གྱི་སར་འདྲ་བས་སོངས་ཤིག་ཅེས་པ་གཅིག་གིས་
ཆོག་ལ། ཡང་ན་ཚོགས་ལམ་གསུམ་དང་སྦྱོར་ལམ་བཞི་ལའང་སོ་སོར་དབཀོས་
སོ་སྙམ་ན། འདི་ནི་ལམ་ལྔར་འབྱེད་ལུགས་རྒྱུ་མཚན་དང་བཅས་པ་ལེགས་པར་
གོ་དགོས་སོ། །དེའང་ལམ་ལྔར་ཕྱེ་བ་ཐབས་ཀྱི་ཆ་ནས་མ་ཡིན་པར། སྟོང་ཉིད་



ཤེས་རབ་སྙིང་བོའི་སྔགས་ཀྱི་རྣམ་བཤད་སྦས་དོན་གསལ་བ་ཞེས་བྱ་བ།
རྟོག་པའི་ཤེས་རབ་ཀྱི་ཆ་ནས་ཡིན་ཏེ། ཆོས་ཉིད་ལ་གསལ་སྣང་ཆ་འདྲ་ཙམ་ཡང་
མ་ཐོབ་ཀྱང་སླར་ཐོབ་པའི་རྒྱུ་ཚོགས་ཙམ་དུ་འགྲོ་བས་ཚོགས་ལམ་དང༌། ངེས་
པར་འབྱེད་པ་མཐོང་ལམ་ལྟ་བུའི་གསལ་སྣང་དངོས་མིན་ཀྱང་དེའི་ཆ་འདྲ་ཙམ་སྐྱེས་
པས་ངེས་འབྱེད་ཆ་མཐུན་ནམ་སྦྱོར་ལམ་དང༌། ཆོས་ཉིད་དང་པོར་མངོན་སུམ་
དུ་གསལ་བར་མཐོང་བས་མཐོང་ལམ་དང༌། མཐོང་ཟིན་གོམས་པར་བྱེད་པས་
སྒོམ་ལམ་དང༌། དེ་ལས་ལྷག་གོམས་ཤིང་བསླབ་རྒྱུ་མེད་པས་མི་སློབ་ལམ་ཞེས་
བཤད་པ་ཡིན་ནོ། །དེས་ན་ཚོགས་སྦྱོར་གཉིས་ཀྱང་ཆོས་ཉིད་མཐོང་ཚུལ་ཁྱད་
པར་ཆེ་བས་སོ་སོར་གསུངས་པ་ཡིན་ཏེ། དཔེར་ན༑ སྲིབ་ཀྱི་ལུང་པའི་མཐིལ་
ན་ཡོད་པ་དེ་ལ་འདེབ་མ་ཟིན་པར་དུ་གཞུང་བརྒྱུད་ནས་འགྲོ་བའི་ཚེ་ཇེ་མཐོ་ཇེ་གསལ་
དུ་འགྲོ་རྒྱུ་མེད་པ་ལྟར། ཚོགས་ལམ་སྐབས་སྤང་བྱ་འདི་དང་འདི་མངོན་གྱུར་
ཙམ་ཡང་སྤོང་ཟེར་རྒྱུ་མེད་ལ༑ དོན་སྤྱིའི་གསལ་སྣང་འཕེལ་བའི་ཁྱད་པར་དོད་
རྒྱུའང་མེད། སྦྱོར་ལམ་སྐབས་མཐོང་སྤངས་གཟུང་འཛིན་གྱི་རྟོག་པ་མངོན་གྱུར་
རིམ་གྱིས་ཉམས་སྤྱོད་པས་སྤང་བྱ་རྣམ་རྟོག་ལྡན་ཚུལ་གྱི་ཁྱད་འབྱེད་རྒྱུ་དང༌། དེའི་
མཐུས་ཆོས་ཉིད་ལ་དོན་སྤྱིའི་གསལ་སྣང་ཇེ་ཆེར་འགྲོ་རྒྱུ་ཡོད་པ། དཔེར་ན་ལ་
འདབ་ནས་ཡར་གོམ་པ་རེ་རེ་བཞིན་ཇེ་མཐོར་འགྲོ་རྒྱུ་དང་། དེའི་དབང་གིས་ཉི་
ཟེར་གྱི་མདངས་ཀྱང་རིམ་པས་ཇེ་གསལ་དུ་འགྲོ་རྒྱུ་ཡོད་པ་ལྟ་བུ་ཡིན་པས། དྲོད་
ལ་སྣང་བ་ཐོབ་པ་དང༌། རྩེ་མོ་ལ་སྣང་བ་མཆེད་པ་སོགས་སུ་གསུངས་པ་ཡིན་
ནོ། །ཡང་དྲོད་ཀྱི་སྒྲ་དོན་རྣམ་པར་མི་རྟོག་པའི་ཡེ་ཤེས་ཀྱི་མེའི་སྔ་ལྟས་ཡིན་པའི་
ཕྱིར་དྲོ་བར་གྱུར་པ་ཞེས་གསུངས་པས། གཙུབ་ཤིང་གི་དཔེ་དང་སྦྱར་ན་རེ་ཞིག་
མ་བདར་བར་དུ་དྲོད་མི་འབྱུང་ལ། དེ་ནས་དྲོད་ཙམ་དང༌། ཤིན་ཏུ་ཚ་བ་དང༌།
དུ་བ་འཐུལ་བ་དང༌། མེ་ཙག་ཙག་པ་དང༌། དམར་ལམ་གྱིས་འབར་བ་རྣམས་



ཤེས་རབ་སྙིང་བོའི་སྔགས་ཀྱི་རྣམ་བཤད་སྦས་དོན་གསལ་བ་ཞེས་བྱ་བ།
རིམ་པར་འབྱུང་བའི་ཁྱད་པར་ཆེན་པོ་དངོས་སུ་མཐོང་རྒྱུ་ཡོད་ལ། དྲོད་མ་ལང་
གོང་དེར་དེ་འདྲའི་དབྱེ་ཆེར་མེད་དོ། །འོན་ཀྱང་དང་པོ་མ་བརྡར་ན་དྲོད་མི་འབྱུང༌།
དྲོད་བྱུང་ཡང་ཡུན་དུ་མ་བརྡར་ན་མེ་མི་འབྱུང་བ་དང༌། སྲིབ་ཀྱི་ལུང་བའི་གཞུང་
བརྒྱུད་ནས་མ་སོང་བར་ལ་འདབ་ཏུ་མི་སླེབ་ལ། ལ་མ་འཛེག་པར་ཕར་ནང་དུ་མི་
ཕྱིན་པ་ལྟར། ཚོགས་ལམ་མ་སྐྱེས་པར་སྦྱོར་ལམ་དང༌། སྦྱོར་ལམ་མ་སྐྱེས་པར་
མཐོང་ལམ་དུ་བགྲོད་ཚུལ་མེད་དོ། །འདི་ལེགས་པར་གོ་ན། ཁ་ཅིག རྟོག་པ་
ཐམས་ཅད་འཆིང་བྱེད་ཡིན་པས་དང་པོ་ནས་མི་རྟོག་པ་ལ་འཇུག་དགོས་ཞེས་སྨྲ་བ་
རྣམས་སྒོམ་རིམ་གསུམ་དང་རྗེའི་གསུང་རབ་རྣམས་སུ་བཀག་པའི་དོན་ཁོང་དུ་ཆུད་
དེ། ཐོས་བསམ་སྒོམ་གསུམ་དང་བཤད་སྒྲུབ་ཡ་མ་བྲལ་བས་བསྟན་པའི་གནད་
དང་ལམ་གྱི་ལུས་ཡོངས་སུ་རྫོགས་པ་ལ་ངེས་པ་རྙེད་པར་འགྱུར་རོ། །དེ་ལྟར་
ན་སོངས་ཤིག་ཅེས་པ་དང་པོས་ཆོས་ཉིད་ཀྱི་དོན་ལ་ཐོས་བསམ་གཙོ་བོར་གྱུར་པའི་
ཚོགས་ལམ་བགྲོད་ཚུལ་དང༌། གཉིས་པས་དེ་ལ་དོན་སྤྱིའི་གསལ་སྣང་དང་བཅས་
པའི་སྒོམ་བྱུང་གཙོ་བོར་གྱུར་པའི་སྦྱོར་ལམ་བགྲོད་ཚུལ་བསྟན་པ་ཡིན་ནོ། །དེས་
ན་ཚོགས་སྦྱོར་གཉིས་པོ་དེ་མེད་མི་རུང་དུ་བགྲོད་དགོས་པའི་ཐར་ལམ་ཡིན་ཀྱང་།
ཀུན་བཏུས་ལས་ཀུན་འབྱུང་རྗེས་མཐུན་པར་གསུངས་པ་བཞིན་རྟེན་གྱི་སྒོ་ནས་ཚུ་
རོ ལ་འཁོར་བའི་ཕྱོགས་སུ་གཏོགས་པ་ས་ལམ་གྱི་བདེན་པའམ་ལམ་དོན་དམ་པ་
ནི་མ་ཡིན་ནོ༑ ༑མཐོང་ལམ་ཐོབ་པ་ན། འགྲོ་མི་འདོད་དང་ལམ་ནོར་དང༌། །ལམ་
ལ་ཐེ་ཚོམ་ཇི་སྙེད་ཅིག །ཅེས་པ་ལྟར་གྱི་ཀུན་སྦྱོར་གསུམ་སྤངས་ཤིང༌། ཁྱད་
པར་མདོ་ལས། ཐེ་ཚོམ་ལས་བརྒལ་བ། སོམ་ཉི་ལས་བརྒལ་བ། གཞན་གྱི་
དྲིང་ལ་མི་འཇོ ག་པ། སྟོན་པའི་བསྟན་པ་ལས་གཞན་གྱིས་བཀྲིར་མི་བཏུ བ་པ།
ཞེས་སོགས་ལྟར་དོགས་པ་མེད་པར་ཡང་དག་པའི་ལམ་བགྲོད་ཉག་གཅིག་པ། དགྲ་



ཤེས་རབ་སྙིང་བོའི་སྔགས་ཀྱི་རྣམ་བཤད་སྦས་དོན་གསལ་བ་ཞེས་བྱ་བ།
ཡུལ་བརྒལ་ནས་རང་སར་འགྲོ་བ་ལྟ་བུ་ཡིན་པས་ལམ་བདེན་གྱི་མིང་ཐོབ་ཅིང་། གོང་
ནས་གོང་དུ་བགྲོད་ལྡན་ཕྱིན། །དེ་དག་ཉིད་ནི་སར་འདོད་དོ། །ཞེས་བགྲོད་པར་
བྱ་བའི་གནས་དོན་དམ་པ་ཡིན་པས་དོན་དམ་པའི་སར་ཡང་བཤད་དེ། ཚོགས་སྦྱོར་
གཉིས་སུ་དེ་མོས་བློ་ཙམ་ལས་དངོས་སུ་མ་ཕྱིན་པས་མོས་པ་སྤྱོད་པའི་སར་བཤད་
དོ། །དེས་ན༑ དེ་ནས་བཟུང་སྟེ་དེ་ནི་ཐོབ་པར་གྱུར་བ་ཡིས། །བྱང་ཆུབ་སེམས་
དཔའ་ཞེས་བྱའི་སྒྲ་ཉིད་ཀྱིས་བསྙད་དོ། །འདི་ནི་དེ་བཞིན་གཤེགས་པ་རྣམས་ཀྱི་
རིགས་སུའང་སྐྱེས་པ་སྟེ། །ཞེས་མཚམས་འདི་ནས་དོན་དམ་པའི་ས་ལ་གནས་
པ། དོན་དམ་པའི་རིགས་སུ་སྐྱེས་པ༑ དོན་དམ་པའི་བྱང་ཆུབ་སེམས་དཔར་
འགྱུར་ལ། ཐེག་པ་འོག་མར་ཡང་འདི་ནས་ལམ་གྱི་བདེན་པ་དང་དགེ་འདུན་དཀོན་
མཆོག་ཏུ་འགྱུར་རོ། །དེས་ན་པཱ་ར་ག་ཏེ་ཞེས་པའི་པཱ་ར་ཕ་རོལ་ཏུ་བཤད་པས་དོན་
དམ་པར་ཡང་བཤད་དགོས་ཏེ། དེ་ལ་ཡི་གེ་བསྣན་པས་པཱ་ར་མཱ་དྨ་དོན་དམ་པ་
ལ་འཇུག་ཅིང་། དེར་མ་ཟད་སྦྱོར་ལམ་གྱི་སྐད་དོད་པྲ་ཡོ་ག་མརྒ་ཞེས་པ་པྲ་པཱ་
ར་བྱས་ཚེ་དོན་དམ་པ་ལ་སྦྱོར་བ་ཞེས་པའི་དོན་དུ་འགྱུར་བར་བཤད་དོ། །དེའི་རྒྱུ་
མཚན་ཡང་ཚུ་རོ ལ་དང་ཕ་རོ ལ་ཞེས་པ་དོན་གྱི་ཡུལ་དེ་ནས་ངོ་བོས་གྲུབ་པ་ཞིག་
མ་ཡིན་གྱི། བློས་ཕར་འདོགས་ཚུལ་ལེགས་ཉེས་ཡིན་ཏེ། བདེན་གྲུབ་ཀྱི་མཚན་
མར་འདུ་ཤེས་པའི་དབང་དུ་གྱུར་ཏེ་དེ་ལས་འདའ་མ་ནུས་པས་ཀུན་རྫོབ་འཁྲུལ་བའི་
སྣང་བར་འཕྱན་པ་ཚུ་རོལ་དང༌། མཚན་འཛིན་གྱི་དམིགས་པའི་གཏད་སོ་བཤིག་
སྟེ་དེ་ལས་བརྒལ་ནས་དོན་དམ་མཚན་མ་མེད་པའི་ངང་དུ་སོན་པ་ཕ་རོལ་གྱི་དོན་
ཡིན་པའི་ཕྱིར། འདུ་ཤེས་ཚུ་རོལ་ཡིན་ཞེས་འདྲེན་པས་ཡོངས་སུ་བསྒྲགས། །འདུ་
ཤེས་རྣམ་པར་བཤིག་ནས་སྤོང་བ་ཕ་རོལ་འགྲོ། །ཞེས་གསུངས་སོ། །འོ་ན་སོ་
སོ་སྐྱེ་བོ་ལའང་དོན་དམ་རྟོ གས་པ་ཡོད། འཕགས་པ་ལའང་མཚན་མར་འཛིན་
10



ཤེས་རབ་སྙིང་བོའི་སྔགས་ཀྱི་རྣམ་བཤད་སྦས་དོན་གསལ་བ་ཞེས་བྱ་བ།
པ་ཡོད་པས་ཕན་ཚུན་འདྲེས་པར་མི་འགྱུར་རམ་སྙམ་ན། སྐྱོན་མེད་དེ། སོ་སྐྱེས་
ལ་དེ་ཉིད་རྟོགས་པ་ཡོད་ཀྱང་རོ་གཅིག་ཏུ་ཞུགས་པ་མེད་པས་རང་ལས་ཐ་དད་པའི་
ཚུལ་དུ་འཆར་དགོས་ཤིང་། དེ་ལ་ཡུལ་གྱི་ངོས་ནས་ཚུར་ཤར་བའི་སྣང་ཚུལ་མེད་
པ་མི་སྲིད་པས་མཚན་མར་འདུ་ཤེས་པ་ལས་མ་འདས་སོ། །འཕགས་པས་དེ་ཉིད་
གཟིགས་ཚུལ་རིག་བྱ་རིག་བྱེད་ཐ་དད་པའི་རྣམ་པ་མེད་པར་ཆུ་ལ་ཆུ་བཞག་པ་བཞིན་
དེའི་ངང་དུ་སོན་པས་གཉིས་སུ་མེད་པའི་ཡེ་ཤེས་ཞེས་བྱ་བ་དང༌། ཆོས་སྐུ་རང་
སྟེང་དུ་མཐོང་བ་སོགས་སུ་བཤད་པ་ཡིན། དེར་བདེན་འཛིན་ཡོད་ཀྱང་རྒྱལ་པོ་
སྟོབས་པོ་ཆེས་དགྲ་ཕལ་བ་ཟིལ་གྱིས་མནན་པ་ལྟར་དེའི་དབང་དུ་མི་འགྱུར་པས།
བདེན་པ་མཐོང་ལ་འཕེན་པ་མེད། །ཅེས་སོགས་ཀྱི་རྩ་བའང་འདི་ལ་ཐུག་གོ །དེས་
ན་སྤྱིར་བཏང་གི་ཕ་རོལ་གྱི་དོན་མཚན་མར་འདུ་ཤེས་པའི་ཚུར་མཐོང་ལ་ལྟོས་ནས་
བཞག་པ་དེའི་དབང་དུ་བྱེད་དགོས་པས་འཕགས་པའི་གནས་སྐབས་ཐམས་ཅད་དེར་
འཇོག་དགོས་ཀྱང་། གཙོ་བོའམ་མཐར་ཐུག་གི་དབང་དུ་བྱས་ན་རྒྱུ་བདག་འཛིན་
བག་ཆགས་དང་བཅས་པ་དང༌། འབྲས་བུ་འཁོར་བ་ཕྲ་རགས་མ་ལུས་པར་སྤངས་
པ༑ ལས་སྒྲིབ་ཀྱི་སྒྲ་ཁོ་ནས་བསྟན་པའི་སངས་རྒྱས་ཀྱི་ས་འབའ་ཞིག་ལ་བྱེད་དགོས་
ཏེ། བརྒྱད་སྟོང་དོན་བསྡུས་སུ། ཤེས་རབ་ཕ་རོལ་ཕྱིན་གཉིས་མེད། །ཡེ་ཤེས་
དེ་ནི་དེ་བཞིན་གཤེགས། །བསྒྲུབ་བྱ་དོན་དེ་དང་ལྡན་ཕྱིར། །གཞུང་ལམ་དག་
ལ་དེ་སྒྲ་ཡིན། །ཞེས་གསུངས་སོ། །འདིའི་དངོས་ཟིན་ལྟར་ན་སློབ་པའི་དེ་རྣམས་
བཏགས་པ་བ་ཙམ་དུ་འཇོག་པ་ལྟར་སྣང་ཡང་། དགོངས་པ་བཙལ་ན་གཙོ་ཕལ་
ལ་བཞེད་པར་སྣང་གི །མཚན་བཏགས་ཀྱི་དོན་དུ་མི་སྣང་ངོ༌། །ཞེས་གསེར་
ཕྲེང་ལས་འབྱུང་བ་བཞིན་ཡིན་པས་གཙོ་བོ་མ་ཡིན་པའི་དོན་དུ་དགོངས་པ་འགྲེལ་
དགོས་སོ། །དེའི་ཕྱིར་ཕ་རོལ་ཙམ་ཞིག་ཏུ་སོང་བས་མི་ཆོག་པར་མཐར་ཐུག་གི་



ཤེས་རབ་སྙིང་བོའི་སྔགས་ཀྱི་རྣམ་བཤད་སྦས་དོན་གསལ་བ་ཞེས་བྱ་བ།
བྱང་ཆུབ་འགྲུབ་པ་ལ། ད་དུང་བསྐལ་བ་དུ་མར་བརྩོན་པ་བསྐྱེད་ནས་ལམ་གོང་
དུ་བགྲོད་དགོས་པས། པཱ་ར་ག་ཏེ 'སྟེ ་ཕ་རོལ་ཏུ་སོངས་ཤིག་ཅེས་པས་རྗེས་ལ།
པཱ་ར་སཾ་ག་ཏེ 'སྟེ་ཕ་རོལ་ཏུ་ཡང་དག་པར་སོངས་ཤིག་ཅེས་བསྣན་ནས་གསུངས་
པ་ཡིན་ནོ། །འོ་ན་དོན་དམ་པའི་ས་དང་ལམ་དུ་འཇོག་ལུགས་ཆོས་ཉིད་གཟིགས་
ཚུལ་གྱི་སྒོ་ནས་ཡིན་ན། མཐོང་ལམ་གྱི་ཚེ་གཉིས་སྣང་ཕྲ་མོའང་མེད་པར་ཆུ་
ཆུ་ལ་བཞག་པ་བཞིན་རོ་གཅིག་ཏུ་ཞུགས་པའི་སྒོ་ནས་ཆོས་ཉིད་གཟིགས་ཚུལ་དེ་
ལས་ལྷག་པ་སངས་རྒྱས་ཀྱི་སར་ཡང་མེད་པས་ཁྱད་པར་གང་གི་སྒོ་ནས་ས་གོང་
མ་གོང་མར་འཇོག་སྙམ་ན། མདོ་སྡེ་ས་བཅུ་པ་ལས། ཇི་ལྟར་བར་སྣང་བྱ་རྗེས་
མཁས་རྣམས་ཀྱིས། །བརྗོད་པར་ནུས་མ་ཡིན་ཞིང་མི་མཐོང་བ། །དེ་ལྟར་རྒྱལ་
བའི་སྲས་ཀྱི་ས་ཀུན་ཀྱང་། །བརྗོད་མི་ནུས་ན་མཉན་པར་ག་ལ་ནུས། །འོན་ཀྱང་
བྱམས་དང་སྙིང་རྗེ་སྨོན་ལམ་གྱིས། །དེ་ལས་ཕྱོགས་ཙམ་རིམ་པའི་ཚུལ་གྱིས་
ནི༑ ༑བཤད་བྱ་སེམས་ཀྱི་སྤྱོད་ཡུལ་རྣམས་ཀྱིས་མིན། །ཞེས་བྱ་ནམ་མཁར་
འཕུར་བའི་ཚེ་དེའི་རྗེས་ནམ་མཁའི་ངོས་ན་མི་འདྲ་བའི་མཚམས་སོ་སོར་འབྱེད་རྒྱུ་
མེད་ཀྱང༌། ས་གཞི་ལ་མཚོན་ནས་རི་དང་། ཐང་དང༌། ཀླུང་དང༌། ནགས་
ཚལ་དང༌། གྲོང་ཁྱེར་སོགས་འདི་དང་འདིའི་ཐད་ཅེས་སྟོན་ལུགས་ཡོད་པ་ལྟར།
ཆོས་ཉིད་གཟིགས་ཚུལ་གྱི་ངོ་བོའི་སྒོ་ནས་འབྱེད་རྒྱུ་མེད་ཀྱང་། བྱམས་སྙིང་རྗེ་
དང་སྨོན་ལམ་སོགས་ཐབས་ཀྱི་ཆས་ཁྱད་པར་དུ་བྱས་པའི་སྒོ་ནས་ནུས་པ་རྫོགས་
ཚུལ་ཁྱད་ཡོད་པར་གསུངས་ཏེ ༑ ཤར་རིའི་རྩེ་ནས་ཉི་མ་རྫོགས་པར་ཤར་བ་དེ་
དང་། དཀྱིལ་དུ་སླེབས་པ་གཉིས་ངོ་བོ་ལ་ཁྱེད་མེད་ཀྱང་ས་གཞི་དྲོས་པའི་ནུས་
པའི་ཁྱད་ཡོད་པ་དང་འདྲ་བར་ཡང་དམ་པ་འགའ་ཞིག་གསུངས་སོ།།
ནུས་པ་ཇེ་ཆེར་ཐབས་ཀྱིས་སྒོ་ནས་སོང་ཚུལ་དེའི་མིང་ལ་རྒྱན་ལས་ཡོངས་སུ་སྦྱོང་
_12



ཤེས་རབ་སྙིང་བོའི་སྔགས་ཀྱི་རྣམ་བཤད་སྦས་དོན་གསལ་བ་ཞེས་བྱ་བ།
བ་ཞེས་བཏགས་ཏེ། འདིར་པཱ་ར་སཾ་ག་ཏེ་ཞེས་པའི་སཾ་ནི་སཾ་ཤོརྡ་བྱས་ན་ཡོངས་
སུ་སྦྱང་བ་ལ་འཇུག སནྟན་བྱས་ཚེ་རྒྱུན་དུ་ལ་འཇུག་པས་ཡུན་བསྲིངས་ནས་གོམས་
ཏེ་གོང་འཕེལ་དུ་གཏོང་དགོས་པའི་དོན་དུ་འགྲོ་ལ། འདིར་ཡོངས་གྲགས་བཞིན་
ཡང་དག་པའི་སྟེང་ནས་བཤད་ན། ཡང་དག་ནི་དབུས་མཐར། གཞན་མིན་ཕྱིན་
ཅི་ལོག་མ་ཡིན། །ཞེས་ཕྱིན་ཅི་མ་ལོག་པའི་དོན་དུ་བཤད་པ་སྐབས་འདིར་སྦྱོར་
ཚེ་མཚན་མར་འདུ་ཤེས་པ་ལ་ཕྱིན་ཅི་ལོག་ཏུ་བཞག་སྟེ། མཐོང་ལམ་གྱིས་དེ་ལས་
འདས་པ་ཙམ་ཡིན་ཀྱང་། དེས་མི་ཆོག་པར་དེ་ལས་ཤིན་ཏུ་འདའ་དགོས་པས། གོང་
དུ་སྒོམ་ལམ་འཆད་པའི་སྐབས། ཕྱིན་ཅི་ལོག་ལས་ཤིན་ཏུ་འདས་ནས་མྱ་ངན་ལས་
འདས་པར་མཐར་ཕྱིན་ཏོ། །ཞེས་གསུངས་པ་དེ་དང་སྦྱར་ཏེ་གོ་དགོས་སོ། །དེའི་
ཚུལ་ཡང་སྟོང་ཉིད་རྟོགས་པའི་ཤེས་རབ་གཅིག་བུ་གཙོ་བོར་བསྒོམས་ན་མྱང་འདས་
ཙམ་འཐོབ་ནུས་ཀྱང༌། དེ་ནི་རྒྱུད་བླ་མར། མེད་ཕྱིར་འཇིགས་དང་བཅས་པའི་
ཕྱིར། །ཅེས་པ་ལྟར། ཚུ་རོ ལ་འཁོར་བའི་སྡུག་བསྔལ་མེད་ཙམ་ལས་གཞན་
དོན་ཕུན་ཚོགས་མི་འགྲུབ་ཅིང་། རང་རྒྱུད་ལྡན་དེའང་འཇིགས་པ་མ་ལུས་པ་ལས་
སྐྱོབ་མི་ནུས་པས་ཆད་པའི་མྱང་འདས་ཞེས་མྱང་འདས་ཉི་ཚེ་བ་ཙམ་དུ་འགྱུར་གྱི༑
མྱང་འདས་མཐར་ཕྱིན་པའམ་ཡོངས་སུ་རྫོགས་པར་མི་འགྱུར་རོ། །དེས་ན་མྱང་
འདས་མཐར་ཕྱིན་པར་བྱེད་ཚེ། རྒྱན་ལས། ཚུ་རོལ་ཕ་རོལ་མཐའ་ལ་མིན། །དེ་
དག་བར་ནའང་མི་གནས་པ། ཞེས་པ་ལྟར་ཤེས་རབ་དེས་ཚུ་རོལ་འཁོར་བ་མཐའ་
བཀག དེ་དང་ཟུང་དུ་འབྲེལ་བའི་ཐབས་ཀྱི་ཆས་སོ་སོའི་ཡོངས་སྦྱོང་གིས་བསྡུས་
པ་རྣམས་ཀྱིས་ཕ་རོལ་ཞི་མཐའ་བཀག་སྟེ། མཐའ་དེ་གཉིས་དང་བྲལ་བའི་དབུས་
མི་གནས་པའི་མྱང་འདས་ཐོབ་པར་བྱེད་དགོས་པ་ཡིན་ནོ། །འོ་ན་དེ་དག་བར་ན་
མི་གནས་ཞེས་པ་མིན་ནམ་སྙམ་ན། མཐའ་གཉིས་ལ་མི་གནས་ཚུལ་ནི་ཐ་སྙད་
13



ཤེས་རབ་སྙིང་བོའི་སྔགས་ཀྱི་རྣམ་བཤད་སྦས་དོན་གསལ་བ་ཞེས་བྱ་བ།
དུ་ཡིན་པས། མཐའ་གཉིས་སྤངས་པ་སྒྲུབ་པའི་ཚེ་དེར་མི་གནས་པ་དོན་དམ་པའི་
དབང་དུ་བྱས་པར་གོ་དགོས་ཀྱི་ཐ་སྙད་དུ་མིན། །གལ་ཏེ་ས་སོ་སོར་ཆོས་ཉིད་
གཟིགས་ཚུལ་གྱི་ངོ་བོ་ལ་ཁྱད་མེད་ན། མདོ་སྡེ་རྒྱན་ལས། ཀུན་ཏུ་འགྲོ་དོན་
མཆོག་གི་དོན། །ཞེས་སོགས་ཀྱིས་དང་པོར་ཆོས་དབྱིངས་ཀུན་འགྲོའི་དོན་དུ་
རྟོ གས་པ། གཉིས་པར་མཆོག་གི་དོན་དུ་རྟོགས་པ་སོགས་སུ་གསུངས་པ་ཅི་ཞེ་
ན༑ དེ་ནི་མཉམ་བཞག་ཏུ་བདག་གཞན་མཐའ་དག་ཆོས་དབྱིངས་སུ་དབྱེར་མི་
ཕྱེད་པར་རྟོགས་པའི་ཤུགས་ཀྱིས། རྗེ་ཐོབ་ཏུ་རང་ལ་བདོག་པ་ཐམས་ཅད་གཞན་
ལ་གཏོང་བར་འཛིན་ཆགས་ཅི་ཡང་མེད་པའི་སྦྱིན་པ་ལྷག་པ་དང་། མཉམ་བཞག་
ཏུ་ཚུལ་ཁྲིམས་དང་ཚུལ་འཆལ་གཉིས་ཀ་སྟོང་པར་རྟོགས་པའི་ཤུགས་ཀྱིས་རྗེས་
ཐོབ་སྒྱུ་མའི་སྣང་བ་ཙམ་ལ་དེ་གཉིས་གར་མཆོག་དམན་དང་འདོར་ལེན་ཞིབ་མོར་
བྱེད་དགོས་པར་བསྙོན་མེད་དུ་གཟིགས་ཏེ་ཚུལ་ཁྲིམས་ལྷག་པ་སོགས་འབྱུང་བས།
འདིའི་རྩ་བའང་ལས་དང་པོ་པའི་ས་ནས་བཟུང་སྟེ་སྦྱིན་སོགས་ཐབས་ཀྱི་ཆ་དང་ཤེས་
རབ་གཉིས་ཀ་ཟུང་འབྲེལ་དུ་ཉམས་སུ་བླངས་པའི་སྟོབས་ཀྱིས་གཅིག་གིས་གཅིག་
ལ་ནུས་པ་བཏོན་པ་ཡིན་ནོ། །དེ་ནས་མི་སློབ་པའི་ལམ་སྟོན་པ་ལ། བོ་དྷི་སྭཱ་
ཧ་ཞེས་འབྱུང་ཞིང༌། དེ་སློབ་དཔོན་ཕྱག་ན་རྡོ་རྗེའི་འགྲེལ་བ་སེངྒེ་རྒྱལ་མཚན་
གྱིས་བསྒྱུར་བར། བྱང་ཆུབ་ཏུ་གྱུར་ཅིག་ཅེས་བསྒྱུར། གཞན་མང་པོར་བྱང་
ཆུབ་ཏུ་སོངས་ཤིག་ཅེས་བཤད་པ་སྔ་མ་རྣམས་ཀྱིས་ཟླ་དྲངས་ཏེ་མཐར་ཐུག་གི་བགྲོད་
ཡུལ་ཡིན་པ་ལ་བསམ་པར་སྣང་ངོ༌། །འོན་ཀྱང་ལམ་དང་དེར་སོངས་ཤིག་ཅེས་
པ་མ་འོངས་པ་ན་ཐོབ་རྒྱུའི་ལམ་དེའི་དབང་དུ་བྱས་པ་ཡིན་བྱང་ཆུབ་ཏུ་སོངས་ཤིག་
ཅེས་པ་དགོས་ཀྱང་། འདིར་ད་ལྟར་རང་རྒྱུད་ལ་ལྡན་པའི་ལམ་དེ་དང་དེའི་སྒོ་ནས་
སོངས་ཤིག་ཅེས་པ། དཔེར་ན་ཆུ་བོར་གྲུ་གཟིངས་ལ་སོངས་ཞེས་པ་འམ། བྱ་



ཤེས་རབ་སྙིང་བོའི་སྔགས་ཀྱི་རྣམ་བཤད་སྦས་དོན་གསལ་བ་ཞེས་བྱ་བ།
ནམ་མཁའ་ལ་སོང་ཞེས་པ་ལྟ་བུ་རྟེན་དང་བརྟེན་པ་དུས་མཉམ་གྱི་དབང་དུ་བྱས་པ་
ཡིན་པས། བྱང་ཆུབ་མི་སློབ་པའི་ལམ་དེའི་སྒོ་ནས་ཡར་བགྲོད་ས་མེད་པས་སོངས་
ཤིག་ཅེས་པ་མི་དགོས་ཏེ། དེ་ལྟ་མ་ཡིན་ན་སོ་སྐྱེ་ལའང་ཕ་རོལ་ཏུ་སོངས་ཤིག་
ཅེས་པ་སྦྱར་ཆོག་པའི་ཕྱིར་རོ། །འདིར་སོང་བ་ཞེས་ལྟ་བུ་འམ། སོང་ངོ་ཞེས་
པ་ལྟ་བུའི་སྒྲ་མ་སྦྱར་བར་སོངས་ཤིག་ཅེས་བསྐུལ་ཚིག་གིས་གསུངས་པ་ནི་ཡོན་
ཏོན་གོང་མ་དེ་དག་ཐམས་ཅད་ཀྱང་སྒྲུབ་པ་བཞིན་དང་སྦྱོར་བ་བཞིའི་སྒོ་ནས་ནན་
ཏན་གྱིས་སྒྲུབ་དགོས་པར་ཤེས་པའི་ཆེད་ཡིན་ནོ། །བྱང་ཆུབ་ནི་པཎ་ཆེན་གྱི་ལམ་
སྒྲོན་འགྲེལ་བར། བྱང་ཆུབ་ཅེས་བྱ་སྟེ་སྒྲིབ་གཉིས་མ་ལུས་པར་བྱང་ཞིང་། ཇི་
ལྟ་ཇི་སྙེད་ཀྱི་ཆོས་མ་ལུས་པ་ཆུབ་པའི་ཕྱིར། ཞེས་པ་ལྟར་བྱང་ཆུབ་པའི་དོན་སོ་
སོར་ཕྱེ་སྟེ་སྤངས་རྟོགས་གཉི་ག་ལ་སྦྱར་ཡང་རུང་མོད། གཙོ་བོ་ནི། དྲི་མ་
ཟད་དང་མི་སྐྱེས་པའི། །ཡེ་ཤེས་བྱང་ཆུབ་ཅེས་བརྗོ ད་དེ། །ཞེས་ཆགས་ཐོག་
དམན་པའི་སྒྲིབ་པ་མ་ལུས་པ་ཟད་པར་སྤངས་པའི་མཐུས་ཆོས་ཐམས་ཅད་གཅིག་
ཅར་མངོན་སུམ་དུ་གཟིགས་པ་གཞན་དོན་རྣམ་པ་ཐམས་ཅད་པ་འགྲུབ་པ་ལ་མེད་
མི་རུང་གི་ཆེད་དུ་བྱ་བའི་གཙོ་བོ་ཡེ་ཤེས་ལ་བྱེད་དགོས་ཏེ། ཉི་ཁྲིར། བཅོམ་
ལྡན་འདས། ཇི་ལྟར་བླ་ན་མེད་པ་ཡང་དག་པར་རྫོགས་པའི་བྱང་ཆུབ་ལགས། བཅོམ་
ལྡན་འདས་ཀྱིས་བཀའ་བསྩལ་བ། རབ་འབྱོར་ཆོས་ཐམས་ཅད་ཀྱི་དེ་བཞིན་ཉིད་
ཇི་ལྟ་བར་བླ་ན་མེད་པ་ཡང་དག་པར་རྫོགས་པའི་བྱང་ཆུབ་ཀྱང་དེ་བཞིན་ནོ། །ཞེས་
ཆོས་ཐམས་ཅད་ཀྱི་སྟེང་དུ་གཞི་བདེན་གཉིས་ཇི་ལྟར་གནས་པ་བཞིན་དུ་གཟིགས་
པ་མཐར་ཐུག་པའི་ཡེ་ཤེས་ལ་བྱང་ཆུབ་ཏུ་གསུངས་སོ། །དེས་ན་དངོས་བསྟན་
གཙོ་བོ་ནི་གོང་དུ་སྟོང་ཉིད་རྟོགས་པའི་སྟེང་ནས་ལམ་བགྲོད་ཚུལ་རིམ་པར་གསུངས་
པའི་མུ་ཡིན་པས། དེའི་རིགས་འདྲའི་རྒྱུན་ཕྱི་མ་ལྡོག་ཆ་ནས་ཕྱེ་བའི་ཇི་ལྟ་བ་རྟོགས་



ཤེས་རབ་སྙིང་བོའི་སྔགས་ཀྱི་རྣམ་བཤད་སྦས་དོན་གསལ་བ་ཞེས་བྱ་བ།
པའི་རྣམ་མཁྱེན་ལ་བྱེད་དགོས་ཀྱང་། སྤྱིར་སེམས་ཅན་ཐམས་ཅད་ཀྱིས་ཆོས་ཉིད་
ཀྱི་སེམས་ཆེན་པོ་ཞེས་བྱ་བ་ཀུན་ལ་རང་ལས་ལྷག་པར་གཅེས་པས་རང་ཉིད་ཀུན་
གྱི་བླ་མར་གྱུར་པ་ཇི་སྙེ ད་པ་རྟོ གས་པའི་རྣམ་མཁྱེན་ཐབས་གཙོ་བོར་གྱུར་པ་དང༌།
སྒྲིབ་པ་ཐམས་ཅད་སྤངས་པའི་སྤོང་བ་ཆེན་པོ་དང༌། ཇི་ལྟ་བ་གཟིགས་པའི་རྟོགས་
པ་ཆེན་པོ་སྟེ་ཆེད་དུ་བྱ་བ་ཆེན་པོ་གསུམ་ག་འདིར་ཚང་དགོས་ཏེ། གོང་དུ་བླ་ན་
མེད་པ་ཞེས་པ་དང༌། སྒྲིབ་པ་མེད་ཅིང་ཞེས་པ་དང་། ཡང་དག་པར་རྫོགས་པའི་
བྱང་ཆུབ་ཅེས་པ་གསུམ་གྱིས་དེ་གསུམ་བསྟན་པ་འདིར་བོ་དྷི་ཞེས་པའི་སྔགས་འདིས་
སྡུད་དགོས་པའི་ཕྱིར་རོ། །སྔགས་འདི་ལ་ཨོ་ཡོད་པ་དང་མེད་པའི་དཔེ་རྒྱུན་གཉིས་
འབྱུང་ཡང་ཡོད་པ་དག་པར་བྱེད་དགོས་ཏེ། འདིའི་སྒྲུབ་ཐབས་ཀླུ་སྒྲུབ་ཀྱིས་མཛད་
པ་ལས། ཏདྱ་ཐཱ་དང་ཨོ་སྤེལ་ནས་ཞེས་གསུངས་ལ། ཤྲཱི་མཧཱ་ཛ་ནས་ཀྱང་། ཨོ་
དང་སཱ་ཧ་ཞེས་བྱ་བ་ནི་བཟླས་པའི་འབྲས་བུ་ཐོབ་པའི་དོན་དུ་བྱིན་གྱིས་བརླབས་པའི་
སྒྲའོ། །ཞེས་བཤད་དོ། བྱིན་གྱིས་རློབ་ཚུལ་རྒྱུད་རྡོ་རྗེ ་རྩེ་མོ་ལས། ཨོཾ་ནི་ཅི་
ཞིག་ཡིན་པར་བརྗོད། །མཆོག་དང་ནོར་སྟེར་དཔལ་དང་གཡང༌། །སྐལ་བཟང་
རྣམ་པ་དང་ལྡན་དང༌། །དམ་བཅའ་བ་དང་བཀྲ་ཤིས་དོན། །ནོར་བུ་འཛིན་པའི་
སྔགས་ཡིན་ནོ། །ཞེས་འཕྲལ་ཡུན་གྱི་ཕན་ཡོན་མང་དུ་འབྱུང་བར་གསུངས་སོ།།
ཕྱི་རོལ་རིག་བྱེད་པ་རྣམས་ཨོཾ་ལ་དེ་འདྲའི་ཡོན་ཏན་ཡོད་པར་འདོད་པ་ནི། ཀུན་
སློང་ལ་མ་ལྟོས་པར་སྒྲ་དེར་ངོ་བོ་ཉིད་ཀྱིས་དེ་འདྲའི་ནུས་པ་ཞིག་ཡོད་པར་སྨྲ་བ་
ཡིན་ལ། རྒྱུད་འདིའི་དགོངས་པ་ནི་སྔགས་དེའི་མཚོན་དོན་དྲན་པའི་སྒོ་ནས་བརྗོད་
ན་ཕན་ཡོན་དེ་ལྟ་བུ་འབྱུང་བ་ཡིན། མཚོན་དོན་ནི་བཤད་རྒྱུད་རྡོ་རྗེ་ཕྲེང་བའི་སྔགས་
ཀྱི་དེ་ཁོ་ན་ཉིད་བཤད་པའི་ལེའུར་དབྱངས་ཀྱི་དང་བོ་དང་ལྔ་པ། པ་སྡེའི་ཐ་མ་གསུམ་
ཚོགས་པས་ཨོ་གྲུབ་ཅིང་། དེ་གསུམ་གྱིས་ཐུགས་གསུང་སྐུ་རྡོ་རྗེ་གསུམ་མཚོན་
16.



ཤེས་རབ་སྙིང་བོའི་སྔགས་ཀྱི་རྣམ་བཤད་སྦས་དོན་གསལ་བ་ཞེས་བྱ་བ།
པར་གསུངས་ལ། སྐུ་གསུང་ཐུགས་རྡོ་རྗེ་གསུམ་གྱི་དོན་དྲན་པའི་ཁོངས་སུ་མདོ་
རྒྱུད་མཐའ་དག་འདུ་བ་ཡིན་ཏེ། མདོ་ལུགས་ཀྱི་ཐབས་ཐམས་ཅད་སྐུ་གསུང་གཉིས་
འགྲུབ་བྱེད་དང༌། ཤེས་རབ་ཀྱི་ཆ་ཐམས་ཅད་ཐུགས་འགྲུབ་བྱེད་ཡིན་ཞིང་། དེ་
གཉིས་སུ་མ་འདུས་པ་མེད། རྒྱུད་བྱ་སྤྱོད་གཉིས་ཀྱི་ལམ་མཐའ་དག་བསམ་གཏན་
བཞིར་འདུ་བའི་བསམ་གཏན་དང་པོའི་བཟླས་བརྗོད་ཀྱི་ཡན་ལག་གསུམ་སྐུ་འགྲུབ་
བྱེད་ཡིན་ལ། ཡན་ལག་ཕྱི་མ་དང་མ་གནས་ཀྱི་བསམ་གཏན། སྒྲ་གནས་ཀྱིབསམ་
གཏན་རྣམས་གསུང་འགྲུབ་བྱེད་ཡིན་པས་མཚན་བཅས་ཀྱི་ལམ་ཐམས་ཅད་དེར་འདུས།
སྒྲ་མཐར་ཐར་པ་སྟེར་བའི་བསམ་གཏན་ནི་ཐུགས་འགྲུབ་བྱེད་ཡིན་ཞིང་མཚན་མེད་
ཀྱི་ལམ་ཀུན་དེར་འདུའོ། །འབྲས་བུའང་སྤྱོད་རྒྱུད་ལ་རིགས་གསུམ་འདུས་པའི་
ལོངས་སྐུ་རྣམ་སྣང་གི་སྒྲུབ་ཐབས་ཤིག་ལོགས་སུ་བྱས་པ་མ་གཏོགས། རིགས་
གསུམ་དུ་བྱེད་པ་བྱ་སྤྱོད་གཉིས་འདྲ་ཞིང་། དེའང་དོན་སྐུ་གསུང་ཐུགས་རྡོ་རྗེ་གསུམ་
ཡིན་ནོ། །རྣལ་འབྱོར་རྒྱུད་དེ་ཉིད་བསྡུས་པའི་དུམ་བུ་བཞིས་ལམ་འབྲས་ཐམས་
ཅད་ཕྱག་རྒྱ་བཞིར་བསྡུས་ཤིང༌། ཕྱག་ཆེན་སྐུ། ཆོས་རྒྱ་གསུང༌། དམ་རྒྱ་
ཐུགས་འགྲུབ་བྱེད་ཡིན་ལ། ལས་རྒྱ་ནི་དེ་གསུམ་གྱི་འཕྲིན་ལས་ཡིན་པས་དེ་གསུམ་
དུ་མ་འདུས་པའི་སྐྱོན་མེད་དོ། །བླ་མེད་ལ་སྐུ་འགྲུབ་བྱེད་བསྐྱེད་རིམ། གསུང་
འགྲུབ་བྱེད་ཀུན་རྫོབ་སྒྱུ་མའི་རྫོགས་རིམ། ཐུགས་འགྲུབ་བྱེད་དོན་དམ་འོད་གསལ་
གྱི་རྫོགས་རིམ་ཡིན་ལ་ཟུང་འཇུག་ནི་དེ་ཚོགས་པའི་སྟེང་ནས་འཇོག་དགོས་པས་
དོན་དེ་གསུམ་དུ་ཐམས་ཅད་ཚང་སྟེ། མདོར་ན་ཐོབ་བྱའི་མཐར་ཐུག་སྐུ་གསུམ་
དུ་ངེས་པས་འབྲས་བུའི་གྲངས་ངེས་ཀྱི་སྒོ་ནས་རྒྱུའི་ལམ་ཐམས་ཅད་ཀྱི་གྲངས་ངེས་
ཀྱང་འགྲུབ་སྟེ། འདིའི་ཁོངས་སུ་མ་འདུས་པ་ཅི་ཡང་མེད་པས་གསུང་རབ་ཐམས་
ཅད་ཡི་གེ་ན་གཅིག་ཏུ་འདུ་བ་ཞེས་དམ་པ་གོང་མ་རྣམས་གསུང་བའང་འདི་འདྲ་ལ་
17



ཤེས་རབ་སྙིང་བོའི་སྔགས་ཀྱི་རྣམ་བཤད་སྦས་དོན་གསལ་བ་ཞེས་བྱ་བ།
དགོངས་པ་ཡིན་ནོ། །འོ་ན་མདོ་སྔགས་གཉིས་ལས་གང་དུ་གཏོགས་སྙམ་ན།
བི་མ་ལ་མི་ཏྲས་དབང་རྟུལ་ལ་གསང་སྟེ་བསྟན་པས་གསང་སྔགས་སུ་བཏགས་པར་
གསུངས། སློབ་དཔོན་ཕྱག་ན་རྡོ་རྗེའི་འགྲེལ་བར། དང་པོའི་ཨེ་ཝཾ་མ་ཡ་ནས་
བཟུང་འདུས་པ་སོཊ་དང་ཕྱོཊ་འདྲ་བར་གསུངས་ལ། འདིའང་དེའི་གནད་བསྡུས་
པའི་གསང་སྔགས་རྣལ་མ་དང༌། ལས་ཚོཊ་སྒྲུབ་བྱེད་ཀྱི་སྔགས་ལས་འདི་ཉིད་
ཟབ་པར་གསུངས་ཏེ། དེ་ཉིད་ལས། ཤེས་རབ་ཀྱི་ཕ་རོལ་ཏུ་ཕྱིན་པའི་སྙིང་པོའི་
དོན་གྱི་གདམས་ངག་འདི་མཚན་ཉིད་ཀྱི་ཐེག་པ་ཡིན་ནམ་སྔགས་ཀྱི་ཐེག་པ་ཡིན་
ཞེས་ཐེ་ཚོམ་ཟ་ན། སེམས་ཅན་རྣམས་ཀྱི་བློའི་སྣང་བ་ལ་ཐ་དད་དུ་སྣང་མོད་ཀྱི།
ཟབ་མོའི་ཆོས་ཉིད་ལ་ཐ་དད་མེད་དེ། དེ་འདྲ་བས་ན་ཤེས་རབ་ཀྱི་ཕ་རོལ་ཏུ་ཕྱིན་
པའི་སྔགས་འདི་ནི་གསང་སྔགས་རྣམས་ཀྱི་སྙིང་པོ་ཡིན་ནོ། །ཞེས་དང་། ཞི་
བ་དང༌། རྒྱས་པ་དང་། དབང་དང་། དྲག་པོའི་སྔགས་མ་ཡིན་ན། འོ་ན་གང་
ཡིན་ཞེ་ན་སྔགས་འདིའི་དོན་རྟོགས་པ་ཙམ་གྱིས་སེམས་གྲོལ་བ་ཡིན་ནོ། །སྔགས་
འདིའི་དང་པོའི་ཡི་གེ་བཞི་ལས་བྱུང་བ་དང༌། བར་དུ་ཡི་གེ་བཞིའི་དོན་གསལ་
བར་བསྟན་པ་དང་། ཐ་མ་སྔགས་ཀྱི་དོན་རྣམ་པ་བཞི་ལ་བསྡུས་པས་སོ། །ཞེས་
གསུངས་ལ། ཀླུ་སྒྲུབ་ཀྱིས་འདིའི་སྒྲུབ་ཐབས་མཛད་པ་བླ་མེད་དང་འགྲོས་མཐུན་
ཞིང༌། ཀུན་སྙིང་གིས་རྣལ་འབྱོར་རྒྱུད་དང་བསྟུན་ནས་སྒྲུབ་ཐབས་མཛད་པས་
གདུལ་བྱ་ཐུན་མོང་མ་ཡིན་པ་འགའ་ཞིག་ལ་ལྟོས་ཏེ་སྔགས་སུ་བྱས་ཆོག་གོ །དེའང་
དཔེར་ན་སྔོན་གཏུམ་པོ་རབ་སྣང་སྡིག་པའི་བུ་ཡིན་པས་མར་གྱི་མིང་ཐོས་ནའང་
མི་བཟོད་པར་ཁོང་ཁྲོ་སྐྱེ་ལ་གཉིད་མེད་པ་དེ་འཚོ་བྱེད་གཞོན་ནུས་མར་སྨན་དང་སྦྱར་
ཏེ་བྱིན་ནས་གཉིད་བྱུང་བས། ཐབས་ཀྱིས་ཟར་འཇུག་རུང་ཡང་མར་ཟོ་ཞེས་ཟེར་
མི་རུང་བ་བཞིན། དོན་ལ་དགོངས་པའི་ཕུགས་སྔགས་དང་བསྲེས་ནས་སྟོན་རུང་
18



ཤེས་རབ་སྙིང་བོའི་སྔགས་ཀྱི་རྣམ་བཤད་སྦས་དོན་གསལ་བ་ཞེས་བྱ་བ།
ཡང༌། དང་བོ་ནས་སྔགས་ལྟར་ཉམས་སུ་ལོངས་ཞེས་ཚིག་གིས་སྟོན་མི་རུང་
ངོ་༑ ༑མདོ་སྔགས་གཉིས་ལམ་སྲོལ་སོ་སོ་བ་ཡིན་པས་དོན་ལའང་བསྲེ་མི་རུང་
སྙམ་ན། དེ་གཉིས་གཅིག་ཏུ་བསྲེ་རུང་བར་མ་ཟད་ངེས་པར་འདྲེས་དགོས་པ་ཡིན་
ཏེ༑ འགྲེལ་ཆེན་དྲི་མེད་འོད་ལས། རྡོ་རྗེ་ཐེག་པ་སྟེ་སྔགས་ཀྱི་ཚུལ་དང་ཕ་རོལ་
ཏུ་ཕྱིན་པའི་ཚུལ་འབྲས་བུ་དང་རྒྱུའི་བདག་ཉིད་གཅིག་ཏུ་འདྲེས་པར་གྱུར་པའོ། །ཞེས་
གསུངས་པའི་ཕྱིར། འོན་ཀྱང་དེའི་ཆེད་དུ་བྱ་བའི་གདུལ་བྱ་ལ་དང་བོ་ནས་སྔགས་
ལུགས་སུ་བྱས་ནས་བསྟན་ན་སྟོན་པས་མདོ་སྔགས་སོ་སོར་གསུངས་པའི་དགོངས་
པ་མ་ཕྱེད་པ་དང་སྐབས་འཆོལ་བའི་སྐྱོན་དུ་འགྱུར་ཏེ། རིམ་ལྔ་གསལ་སྒྲོན་ལས།
ཤེས་རབ་སྙིང་པོའི་འགྲེལ་པར་བུམ་པ་ཅན་སྒོམ་པར་བཤད་པ་དང་རྒྱུད་སྡེ་འོག་མའི་
སྐབས་འགའ་ཞིག་ཏུ་གོང་མའི་ལུས་ལ་གནད་དུ་བསྣུན་ལུགས་འགའ་ཞིག་གིས་
བཤད་པ་ནི་མདོ་སྔགས་དང་རྒྱུད་སྡེ་གོང་འོག་གི་ལམ་གྱི་ཁྱད་པར་ལེགས་པོ་མི་
ཤེས་པའི་རང་བཟོ་མཁན་གྱིས་བྱས་པ་ཡིན་པས་ཡིད་བརྟན་མི་རུང་ངོ། ཞེས་གསུངས་
པའི་ཕྱིར། དེས་ན་འབྲས་བུ་སྔགས་ལམ་གྱིས་ཐོབ་བྱའི་མཐར་ཐུག་པ་དེ་ཟུར་ཙམ་
བསྟན་ཀྱང་། མདོའི་ཆེད་དུ་བྱ་བའི་གདུལ་བྱ་དང་པོར་དེ་མདོ་ལུགས་ཀྱི་ལམ་རྐྱང་
བས་ཐོབ་ཐུབ་པའི་དབང་དུ་བྱས་ནས་བསྟན་ཅིང་ཉམས་སུ་བླངས་ཏེ་ཐུན་མོང་ལམ་
སྦྱང་གི་རྟོགས་པ་སྐྱེས་ཟིན་པ་ན་གཟོད་འདི་ལ་སྔགས་ཀྱི་སྣོན་པ་ཞིག་མ་བཏབ་པར་
འབྲས་བུ་དེ་ཐོབ་མི་ནུས་ཞེས་སྔགས་ལམ་སྟོན་པ་མ་གཏོགས། སྣོན་པ་འདེབས་
རྒྱུའི་ཐབས་མཁས་ཀྱི་ལམ་དེ་དང་བོ་ནས་མཉམ་དུ་སྟོན་པ་མིན་པས་ཐེག་པ་སོ་སོ་
བར་འགྲོ་བའི་ཕྱིར་ཏེ། རིམ་ལྔ་གསལ་སྒྲོན་ལས། ཕར་ཕྱིན་གྱི་ཐེག་པར་འབྲས་
བུ་བྱང་ཆུབ་ཀྱི་བདེ་བའི་ཐབས་རྒྱུ་ལམ་གྱི་ལྷན་སྐྱེས་ཀྱི་བདེ་བ་ཆེན་པོ་མ་བསྟན་པས།
འབྲས་བུའི་སྐབས་སུ་བདེ་བ་ཆེན་པོ་བཤད་དུ་ཆུག་ཀྱང་ཐེག་པ་གཉིས་ཁྱད་པར་ཆེ་



ཤེས་རབ་སྙིང་བོའི་སྔགས་ཀྱི་རྣམ་བཤད་སྦས་དོན་གསལ་བ་ཞེས་བྱ་བ།
བར་གསུངས་སོ། །ཞེས་གསུངས་པའི་ཕྱིར། གསུང་འདིའི་དངོས་ཤུགས་ཀྱི་
ཚིག་དོན་ལ་ཆ་འབྱེད་ཚུལ་ཞིབ་ཆ་གཉིས་དགོས་ཏེ། རྡུལ་གཅིག་སྟེ ང་ན་རྡུལ་
སྙེད་སངས་རྒྱས་རྣམས། །ཞེས་པ་ལྟ་བུ་བཞེད་པ་འཇུག་པའི་ཡོན་ཏན་བཤད་པ་
དེ་ལས་ལྷག་པའི་འབྲས་བུའི་ཡོན་ཏན་སྔགས་ལའང་བསྣན་ནས་བཤད་རྒྱུ་མེད་པས་
དེར་མཐར་ཐུག་གི་བཤད་པ་འཇུག་པར་སྒྲོན་གསལ་ལས་གསུངས་པ་ལྟ་བུ་སྔགས་
ཀྱི་ཐུན་མོང་མ་ཡིན་པའི་གནད་དོན་རེ་རེ་ཙམ་བསྟན་ཡང་། དེ་སྒྲུབ་བྱེད་ཀྱི་ལམ་
དང་བཅས་ཏེ་མ་གསུངས་པས་སྔགས་ཀྱི་ཐེག་པར་མི་འགྱུར་བ་དང་། ཡང་སེམས་
ཙམ་པའི་ལུགས་ལ་སྲིད་པ་འཕོ་བའི་མདོ་ཐེག་དམན་གྱི་མདོ་ཡིན་ཀྱང་དེའི་ནང་གི།
མིང་ནི་གང་དང་གང་གིས་སུ། །ཞེས་པའི་ཚིགས་བཅད་དེ་ཐེག་དམན་གྱི་མདོ་
ཡིན་མི་དགོས་པ་བཞིན། ཤེར་སྙིང་མཚན་ཉིད་ཀྱི་ཐེག་པ་ཡིན་ཀྱང་ནང་གི་སྔགས་
འདི་སྔགས་དངོས་གནས་པ་ཡིན་པ་མི་འགལ་སའི་ཚིག་ལ་ཆ་འབྱེད་ཚུལ་གཅིག་
ཀྱང་ཤུགས་ལ་བསྟན་པ་ཡིན་ནོ། །སྤྱིར་མདོ་ཐམས་ཅད་སྔགས་ལ་གཞོལ་བ་ཡིན་
མོད་ཀྱང་། དེའི་ནང་ནས་ཤེར་མདོ་ནི་ནང་དུ་འདི་ལྟར་སྔགས་བསྲེས་ནས་འབྱུང་
ཚུལ་དང༌། མདོ་གཞན་ལ་མི་འདྲ་བའི་སྦས་དོན་བཤད་པ་འོང་ཚུལ་དང༌། མཚན་
ལའང་རྒྱལ་བའི་ཡུམ་ཞེས་ངེས་དོན་གྱི་ཕྱག་རྒྱ་ཆེན་པོར་འཁྲིད་པར་པའི་རྣམ་པ་
སོགས་སྒོ་དུ་མ་ནས་མདོ་གཞན་དང་མི་འདྲ་བའི་སྔགས་ལ་ཉེ་བར་གཞོལ་ཚུལ་
ཞིག་ཡོད་པ་ཤེས་པར་བྱའོ། །དེ་ལྟར་ན་འདིའི་སྒྲུབ་ཐབས་རྣམས་ཀྱང་སྔགས་ལ་
འཇུག་རན་གྱི་གདུལ་བྱ་ཐུན་མོང་མ་ཡིན་པ་དེའི་དབང་དུ་བྱས་པས་དེ་ལ་ལྟོས་ཏེ་
སྔགས་ཡིན་ཀྱང་སྤྱིར་སྔགས་ཡིན་མི་དགོས་སོ། །ཐུན་མོང་བའི་དབང་དུ་བྱས་
ཚེ་བི་མ་ལ་དང་ཇོ་བོའི་གསུང་བཞིན་གསང་སྟེ་བསྟན་པ་ལ་སྔགས་སུ་བཏགས་པར་
བྱེད་ཚུལ་ནི། སྤྱིར་ཤུགས་བསྟན་དང་སྦས་དོན་མི་འདྲ་སྟེ། ཤུགས་བསྟན་ནི་



ཤེས་རབ་སྙིང་བོའི་སྔགས་ཀྱི་རྣམ་བཤད་སྦས་དོན་གསལ་བ་ཞེས་བྱ་བ།
གཞུང་གང་ལའང་ཡོད་ཅིང་དངོས་བསྟན་གྱི་དོན་ལ་དཔྱད་པའི་རིགས་པའི་སྟོབས་
ཀྱིས་རྟོགས་ནུས་པ་ཞིག་ཡིན། སྦས་དོན་ནི་བླ་མའི་མན་ངག་གིས་མ་བསྟན་པར་
རང་དབང་དུ་དཔྱད་པས་རྟོགས་མི་ནུས་པ་ཞིག་ཡིན། མདོ་སྡེ་གཞན་ལ་སྦས་དོན་
གྱི་ཐ་སྙད་མེད་པར་ཤེར་མདོ་ལ་འབྱུང་བ་དེ་བླ་མེད་ཀྱི་རྒྱུད་མཐར་ཐུག་པ་རྣམས་དང་
ཁད་ཉེ་བའི་རྟགས་ཡིན་ཏེ། དངོས་སུ་ཡུལ་སྟོང་ཉིད་གསུང་བ་དེའི་སྦས་དོན་
ལ་ལམ་ཞིག་སྟོན་ཚུལ་ཡོད་ཚེ་མཐོང་ལམ་གྱི་ཡེ་ཤེས་དང་མཐར་ཐུག་གི་སྐུ་སོགས་
ཀྱང་སྟོན་ཚུལ་ཡོད་དགོས་པས་ཚུལ་བཞིའི་དོན་ཚང་བར་འབྱུང་ངོ༌། །དེས་ན་
སྔགས་འདི་ཤེས་རབ་སྙིང་པོའི་སྦས་དོན་མངོན་རྟོ གས་ཀྱི་རིམ་པ་སྟོན་བྱེད་ཡིན་
པས་སྔགས་སུ་གསུངས་ཏེ། གཞུང་རིལ་བོས་སྟོང་ཉིད་གཙོ་བོར་བསྟན་ནས་
དེ་ཉམས་སུ་ལེན་ཚུལ་ཇི་ལྟར་ཡིན་སྙམ་པ་ལ། གཞུང་དོན་ལམ་གྱི་རིམ་པར་
བསྒྲིགས་ཏེ་གདུལ་བྱ་དབང་བོ་ཤིན་ཏུ་རྣོ་ཤོས་མགོ་སྨོས་པ་ཙམ་གྱིས་གོ་བ་རྣམས་
ལ་འདིས་སྟོན་པ་ཡིན་ནོ། །དེས་ན་ཤེར་ཕྱིན་གྱི་མདོའི་དངོས་བསྟན་སྟོང་ཉིད་ཀྱི་
རིམ་པ་དང་སྦས་དོན་མངོན་རྟོགས་ཀྱི་རིམ་པ་ཞེས་རླུང་ལྟར་གྲགས་ཀྱང་མདོ་རྣམས་
རྒྱ་ཆེ་བས་གཞུང་ཞིག་ཕལ་ཆེར་ལ་མི་ངེས་ཤིང༌། ཤེར་སྙིང་ནི་ཀུན་གྱི་བློ་ལ་ཡོད་
པས་འདིའི་སྟེང་ནས་དངོས་བསྟན་སྦས་དོན་གཉིས་བྱུང་ཚུལ་གོ་སླ་བར་བཤད་ན།
རྒྱན་ལས་སྐབས་གོང་འོག་ཏུ་ལམ་ལྔ་ཚན་ཡང་ཡང་གསུངས་པ་དེ་ལམ་རྐྱང་པའི་
ལུགས་སུ་འདོད་པ་རྣམས་སྐབས་ཕྱི་མ་དག་གི་སྦྱོར་མཐོང་སོགས་བཏགས་པ་ཙམ་
དུ་འདོད་ཀྱང༌། ལམ་ཁུག་པའི་ལུགས་ཀྱི་སྒོམ་ཚུལ་དང་དགོས་པ་མི་འདྲ་བ་སོ་
སོར་ཡོད་པས་སྦྱོར་མཐོང་སྒོམ་ལམ་སོགས་དངོས་ཡིན་པར་འདོད་དོ། །དེ་ལྟར་
ན་རྒྱན་དང་སྦྱོར་རྒྱུའི་མདོ་རྒྱས་འབྲིང་བརྒྱད་སྟོང་སྡུད་པ་སོགས་ཀྱང་ལམ་ལྔ་ཚན་
དུ་མ་བསྐྱར་ནས་གསུངས་པ་ཡིན་ལ། ཤེར་སྙིང་འདིར་ཚིག་ཉུང་བས་སྦས་དོན་
21



ཤེས་རབ་སྙིང་བོའི་སྔགས་ཀྱི་རྣམ་བཤད་སྦས་དོན་གསལ་བ་ཞེས་བྱ་བ།
མངོན་རྟོགས་ལམ་ལྔ་ཚན་གཅིག་ལས་མ་གསུངས་སོ། །དེའང་མདོའི་མཚམས་
འབྱེད་ཚུལ་མཧཱ་ཛ་ནས་གཞན་དུ་བཤད་ཀྱང༌། ཇོ་བོའི་དགོངས་པ་དྲི་མེད་བཤེས་
གཉེ ན་དང་མཐུན་པས་དེའི་ལུགས་བཞིན་བཤད་ན། སྤྱན་རས་གཟིགས་ཀྱིས་ཤཱ་
རིའི་བུ་ལ། རིགས་ཀྱི་བུའམ་རིགས་ཀྱི་བུ་མོ་གང་ལ་ལས་ཤེས་རབ་ཀྱི་ཕ་རོལ་
ཏུ་ཕྱིན་པ་ཟབ་མོའི་སྤྱོད་པ་སྤྱད་པར་འདོད་པ་དེས་འདི་ལྟར་རྣམ་པར་བལྟ་བར་བྱ་སྟེ །
ཞེས་པ་འདིས་ཚོགས་སྦྱོར་གཉིས་བསྟན་པ་ཡིན་ལ། འདིའི་ནང་ནས་ཀྱང་སྤྱོད་
པ་སྤྱད་པར་འདོད་པ་ཞེས་པ་ཡན་ཆད་ཀྱིས་ཐེག་པ་ཆེ་པོའི་རིགས་ལ་གནས་པའི་གང་
ཟག་དེ་སྙིང་རྗེའི་གཞན་དབང་དུ་གྱུར་ནས་སེམས་བསྐྱེད་ཅིང་དེས་ཟིན་པའི་ཚོགས་
གཉིས་ཀྱི་སྤྱོད་པ་རྒྱ་ཆེན་བ་ལ་གཙོ་བོར་སློབ་པའི་ཚོགས་ལམ་གཙོ་བོ་དང་སྦྱོར་
ལམ་ཞར་བྱུང་ལྟ་བུར་བསྟན། འདི་ལྟར་རྣམ་པར་བལྟ་བར་བྱ་སྟེ་ཞེས་པས་ཆོས་
ཆོས་ཉིད་ལ་གསལ་སྣང་ཐོབ་པ་མཐོང་ལམ་དང་ཆ་འདྲ་བར་དོན་སྤྱིའི་གསལ་སྣང་
གི་སྒོ་ནས་བལྟ་བའི་སྦྱོར་ལམ་གཙོ་བོ་དང༌། དེའི་དོན་ཐོས་བསམ་གྱིས་ངེས་པ་
ཙམ་སྙེད་པའི་ཚོགས་ལམ་ཞར་བྱུང་དུ་བསྟན། ཕུང་པོ་ལྔ་པོ་དེ་དག་ལ། ཞེས་
པ་ནས། མ་ཐོབ་པའང་མེད་དོ། །ཞེས་པའི་བར་གྱིས་མཐོང་ལམ་བསྟན་ཏེ། དེའི་
ཚེ་ཆོས་ཐམས་ཅད་ཀྱི་སྟེང་གི་བདེན་འཛིན་ཀུན་བཏགས་སྤོང་དགོས་པས་ཆོས་དབྱིངས་
ཀུན་འགྲོའི་ཚུལ་གྱིས་རྟོགས་པ་ཞེས་ཤེས་བྱ་མཐའ་དག་གི་སྟེང་གི་སྟོང་ཉིད་མངོན་
སུམ་དུ་རྟོགས་དགོས། སྒོམ་ལམ་གྱི་སྐབས་དེས་རྟོགས་ཟིན་དེ་ཉིད་གོམས་པར་
བྱེད་པ་མ་གཏོགས་སྔ་མ་རྟོགས་པའི་ཆོས་ཉིད་གསར་དུ་རྟོགས་རྒྱུ་མེད་པས་དམིགས་
པ་ཐམས་ཅད་བསྡུས་ནས་མཐོང་ལམ་གྱི་སྐབས་སུ་བཤད་ཅིང༌། སྒོམ་ལམ་ལ་
ཡུལ་གྱི་ཆ་ནས་དམིགས་པ་ཟུར་བ་མ་གསུངས་སོ། །མཐོང་ལམ་གྱི་དམིགས་
པར་སྟོན་ཚུལ་ཡང་ཕུང་པོ་ལྔ་ལ་རྒྱས་ཙམ་དང༌། སྐྱེ་མཆེད་བཅུ་གཉིས་རྐང་གྲངས་
22



ཤེས་རབ་སྙིང་བོའི་སྔགས་ཀྱི་རྣམ་བཤད་སྦས་དོན་གསལ་བ་ཞེས་བྱ་བ།
ཙམ། ཁམས་བཅོ་བརྒྱད་དང་རྟེན་འབྲེལ་བཅུ་གཉིས་ཐོག་མཐའ་རེ་ཙམ་སྨོས་སོ།།
དམིགས་པ་དེ་དག་གི་སྟེང་དུ་སྦྱོར་རྒྱུའི་རྣམ་པ་ནི་ཟབ་མོ་རྣམ་པ་བརྒྱད་གསུངས་
ལ༑ དེ་བསྡུས་ན་རྣམ་ཐར་སྒོ་གསུམ་དུ་འདུ་སྟེ། ཆོས་ཐམས་ཅད་རང་གི་ངོ་
བོ་བདེན་པས་སྟོང་པ་དང་། རང་འཇོག་བྱེད་ཐུན་མོང་དང་ཐུན་མོང་མ་ཡིན་པའི་
མཚན་ཉིད་མེད་པ་གཉིས་ནི་རྣམ་པར་ཐར་པའི་སྒོ་སྟོང་པ་ཉིད། འཁོར་བའི་ཆོས་
རྣམས་འདུས་བྱས་ཀྱི་རབ་ཏུ་ཕྱེ་བ་ཡིན་ཀྱང་། དོན་དམ་པར་རྟེན་འབྲེལ་བཅུ་གཉིས་
སོགས་མ་སྐྱེས་ཤིང་མ་འགག་པ་དང༌། རྣམ་བྱང་དོན་དུ་གཉེར་དགོས་ཀྱང་དོན་
དམ་པར་དྲི་མ་སེམས་ལ་ཞུགས་པ་མེད་པས་དྲི་མ་མེད་ཅིང་། རང་བཞིན་གྱིས་
མྱ་ངན་ལས་འདས་པ་ལ་གཟོད་དྲི་མ་དང་བྲལ་བར་བྱར་མེད་པས་དྲི་མ་དང་བྲལ་བ་
མེད་པ་སྟེ་བཞི་ནི་རྣམ་པར་ཐར་པའི་སྒོ་མཚན་ཉིད་མེད་པ་དང༌། དེ་ལྟར་ན་དོན་
དམ་པར་སྐྱོན་བྲི་ཞིང་ཟད་པ་དང་། ཡོན་ཏན་གང་ཞིང་རྒྱས་པར་སྨོན་དུ་མེད་པས་
རྣམ་པར་ཐར་པའི་སྒོ་སྨོན་པ་མེད་པ་ཡིན་ལ། རྣམ་ཐར་ཕྱི་མ་གཉིས་ཀྱང་དང་པོར་
འདུ་བས་ཞི་སྒོ་གཅིག་པ་ཉིད་དོ། །རྣམ་པ་དེ་བརྒྱད་ཀྱི་སྒོ་ནས་ཕུང་ཁམས་སྐྱེ་
མཆེད་ཐམས་ཅད་ཀྱི་སྟེང་དུ་སྟོང་ཉིད་བསྒོམ་པའི་ལམ་བདེན་གྱིས་སྡུག་ཀུན་ཟད་
པར་སྤངས་པའི་འགོག་བདེན་ཐོབ་པར་བྱེད་དགོས་ཀྱང་། སྒྱུ་མའི་སེང་གེས་སྒྱུ་
མའི་གླང་པོ་བསད་པ་བཞིན་བཏགས་པ་ཙམ་ལས་དོན་དམ་པར་མངོན་དུ་བྱེད་པའི་
ཐབས་ཀྱི་ཡེ་ཤེས་དང་། དེ་ལ་བརྟེན་ནས་འགོག་པ་ཐོབ་པ་གང་ཡང་མེད་པས་སྣང་
སྟོང་ཟུང་འཇུག་ཏུ་ཉམས་སུ་ལེན་པའི་ཚུལ་ནི། དེ་བཞིན་དུ་སྡུག་བསྔལ་བ་དང་།
ཞེས་པ་ན། མ་ཐོབ་པའང་མེད་དོ། །ཞེས་པའི་བར་གྱིས་བསྟན། རྒྱ་དཔེ་འགའ་
ཞིག་ཏུ་ཡེ་ཤེས་མེད་ཅེས་པའི་འཕྲོར། མི་ཤེས་པ་མེད་ཅེས་པ་ཞིག་ཡོད་པར་བཤད་
ཀྱང་དོན་ལ་བརྟག་ན་མི་དགོས་སམ་སྙམ། སྒོམ་ལམ་ནི། དེ་ལྟ་བས་ན་བྱང་
23



ཤེས་རབ་སྙིང་བོའི་སྔགས་ཀྱི་རྣམ་བཤད་སྦས་དོན་གསལ་བ་ཞེས་བྱ་བ།
ཆུབ་སེམས་དཔའ་རྣམས་ཐོབ་པ་མེད་པའི་ཕྱིར། ཞེས་པ་ནས། མཐར་ཕྱིར་ཏོ།།
ཞེས་པའི་བར་གྱིས་བསྟན་ཏེ། མཐོང་ལམ་གྱི་སྐབས་སུ་རྟོགས་པའི་ཆོས་ཉིད་
ཀྱི་དོན་དེ་ས་སོ་སོའི་ཡོངས་སྦྱོང་དང་འབྲེལ་བར་ཡུན་དུ་བརྟེན་ཅིང་གནས་ཏེ་གོང་
ནས་གོང་དུ་རིམ་གྱིས་བགྲོད་ཅིང་སྒོམ་སྤང་ཉོན་མོངས་དང་ཤེས་བྱའི་སྒྲིབ་པ་ཕྲ་
རགས་སོགས་ཕྱིན་ཅི་ལོག་གི་སྤང་བྱའི་རིགས་ལས་རིམ་པ་རིམ་པར་ཤིན་ཏུ་འདས་
ཏེ་མྱང་འདས་སུ་བགྲོད་པར་གསུངས་ལ། མཐར་ཐུག་གི་སྤོང་བ་ཆེན་པོ་སྐབས་
འདིར་གསུངས་པ་ནི་སྤོང་བྱེད་ཀྱི་དངོས་གཉེ ན་སྒོམ་ལམ་ཡིན་པས་སྤང་གཉེན་
སྦྱར་ནས་བསྟན་པ་ལ་སྐབས་འཆོལ་བའི་སྐྱོན་མེད་དོ། །ས་སོ་སོར་ཀུན་རྨོངས་
ཉེར་གཉིས་དང་གནས་ངན་ལེན་བཅུ་གཅིག་སྤོང་ཚུལ་དབུ་མའི་མཐའ་དཔྱོད་དུ་
གསུངས་པ་དམ་པ་འགའ་ཞིག་མི་བཞེད་ཀྱང་། དྲི་མེད་བཤེས་གཉེན་གྱིས་སྐབས་
འདིར་གསུངས་ལ་ཇོ་བོས་ཀྱང་དེ་སོར་བཞག་ཏུ་མཛད་སྣང་ངོ༌། །ཁྱད་པར་གྱི་
ལམ་རྡོ་རྗེ་ལྟ་བུ་མི་སློབ་པའི་ལམ་དང་བཅས་པ་ནི། དུས་གསུམ་དུ་རྣམ་པར་བཞུགས་
པའི། ཞེས་པ་ནས། སངས་རྒྱས་སོ། །ཞེས་པས་བསྟན་ཏེ། སྔ་མའི་སངས་
རྒྱས་ནི། ས་དགུ་འདས་ནས་ཡེ་ཤེས་ནི། །གང་གི་སངས་རྒྱས་སར་གནས་པ།།
ཞེས་པ་དེ་ཡིན་ལ། རྒྱུན་མཐའི་ཡེ་ཤེས་དེ་ནི་རྟོགས་པ་ཆེན་པོ་དང་སེམས་ཆེན་
པོ་གཉིས་ཀྱི་དངོས་རྒྱུར་གྱུར་པས་སྐབས་འདིར་བསྟན་པ་ཡིན། ཆེན་པོ་གསུམ་
གྱི་མི་སློབ་པའི་ལམ་ནི་གོང་དུའང་བཤད་ཟིན་པ་ལྟར་ཡིན་ནོ། །ལམ་ལྔ་མདོ་དང་
སྦྱོར་ཚུལ་འདི་ཇོ་བོའི་འགྲེལ་པར་མཐུན་ཀྱང་དྲི་མེད་བཤེས་གཉེན་གྱིས་འདི་ལྟར་
མ་བཤད་སྙམ་ན༑ ཞིབ་ཏུ་མ་བརྟགས་པ་ཡིན་ཏེ། དེས་མདོའི་མཚམས་འབྱེད་
ལུགས་དགོངས་འགྲེལ་གྱི་དམིགས་པ་བཞི་དང་སྦྱར་བ་དེས་ལམ་ལྔ་གོ་དགོས་པའི་
ཕྱིར་ཏེ། ཚོགས་ལམ་སྐབས་ཆོས་ཉིད་ལ་ཐོས་བསམ་གྱིས་དཔྱད་པ་གཙོ་བོར་
24



ཤེས་རབ་སྙིང་བོའི་སྔགས་ཀྱི་རྣམ་བཤད་སྦས་དོན་གསལ་བ་ཞེས་བྱ་བ།
གྱུར་པས་རྣམ་རྟོག་དང་བཅས་པའི་གཟུགས་བརྙན། སྦྱོར་ལམ་སྐབས་སྒོམ་བྱུང་
ཐོབ་ཀྱང་མཐོང་ལམ་ལྟ་བུའི་སོ་སོར་རྟོགས་པ་མ་ཐོབ་པས། དེར་ལྟོས་ན་ཞི་གནས་
གཙོ་བོར་གྱུར་པས་རྣམ་རྟོག་མེད་པའི་གཟུགས་བརྙན་ཏེ་དེ་གཉིས་ཀ་དོན་སྤྱི་ལ་
བརྟེན་པས་གཟུཊ་བརྙན་ཞེས་བཤད། མཐོང་ལམ་སྐབས་ཡུལ་གྱི་དངོས་པོ་མཐའ་
དག་གི་ཆོས་ཉིད་མངོན་སུམ་དུ་རྟོགས་པས་དངོས་པོའི་མཐའ་ཞེས་བཤད། སྒོམ་
ལམ་ནི། སྒོམ་པའི་ལམ་ནི་རྣམ་གཉིས་ཏེ། །མཐོང་བ་ཞེས་བྱ་ཟག་པ་མེད། །ཅེས་
པ་སྒྲ་ཇི་བཞིན་དུ་མི་འདོད་ཀྱང་མདོའི་ཚིག་རིགས་ཡིན་པས་ཕྱོགས་ཙམ་སྤྱི་སྐད་
ལ་གྲགས་ཆེ་བས་དམིགས་པར་ཡང་གཟུགས་བརྙན་གཉིས་དང་དངོས་པོའི་མཐའ་
གསུམ་ཆར་འབྱུང་གི་ཟུར་དུ་བསྟན་མི་དགོས་སོ། །འོན་ཀྱང་གོམས་པ་ཇེ་ཆེར་
སོང་བ་བཞིན་གྱི་སྤངས་རྟོགས་གོང་ནས་གོང་དུ་བགྲོད་པའི་དགོས་པ་ཆེན་པོ་འགྲུབ་
རྒྱུ་ཡོད་པས་ལག་རྗེས་ཀྱི་ཆ་ནས་དགོས་པ་ཡོངས་གྲུབ་ཀྱི་དམིགས་པར་བཤད་པ་
དེ་དག་གིས་ལམ་ལྔར་སྦྱོར་ཚུལ་གོ་དགོས་སོ། །དེ་ཡན་ཆད་ཀྱི་མདོའི་དོན་ཐམས་
ཅད་སྔགས་འདིས་བསྡུས་པ་ཡིན་ཏེ། བཅོམ་ལྡན་འདས་ཟབ་མོ་སྣང་བའི་ཏིང་
ངེ་འཛིན་ལ་ཞུགས་པ་དང་སྤྱན་རས་གཟིགས་ཀྱང་སྟོང་པ་ཉིད་ལ་མཉམ་པར་བཞག་
སྟེ་གསུང་ཚུལ་གྱིས་སངས་རྒྱས་ནས་བཟུང་བཤེས་གཉེན་བར་མ་ཆད་པ་ལས་བརྒྱུད་
ཅིང་། ནང་གི་དོན་རྟོགས་ཤེས་རབ་དང་ལྡན་པའི་སྒོ་ནས་སྟོན་དགོས་ཚུལ་གྱི་མན་
ངག་གླེང་གཞིས་བསྡུས་པ་རྣམས་ཏ དྲུ་ཐཱ་ཞེས་པས་བསྟན། སྐུ་གསུང་ཐུགས་
གསུམ་གྱི་བདག་ཉིད་ཨེ་ཝཾ་གྱི་དོན་མཐར་ཐུག་པ་གླེང་གཞིའི་ཁོངས་ན་གནས་པ་
དེ་ཉིད་ཨོ་ཞེས་པས་བསྟན། ཤཱ་རིའི་བུ་རིགས་ཀྱི་བུའམ། ནས། རྣམ་པར་
བལྟ་བར་བྱ་ཞེས་པའི་སྦས་དོན་གྱི་ཚོགས་སྦྱོར་གཉི་ག་ག་ཏེ་ག་ཏེ་ཞེས་པས་བསྟན།
ཕུང་པོ་ལྔ་པོ། ཞེས་པ་ནས། མ་ཐོབ་པའང་མེད་ཅེས་པའི་སྦས་དོན་གྱི་མཐོང་
25



ཤེས་རབ་སྙིང་བོའི་སྔགས་ཀྱི་རྣམ་བཤད་སྦས་དོན་གསལ་བ་ཞེས་བྱ་བ།
ལམ་པཱ་ར་ག་ཏེ་ཞེས་པ་བསྟན། དེ་ལྟ་བས་ན་ཞེས་སོགས་ཀྱི་སྦས་དོན་སྒོམ་ལམ་
པཱ་ར་སཾ་ག་ཏེ་ཞེས་པས་བསྟན། དུས་གསུམ་དུ་ཞེས་སོགས་ཀྱི་མི་སློབ་ལམ་པོ་
དྷི ཞེས་པས་བསྟན་ཏོ། །སྭཱ་ཧཱ་ནི་གཞི་ཚུགས་ཞེས་བརྟན་པར་བྱེད་པའི་དོན་ཏེ།
ལམ་ལྔའི་ཉམས་ལེན་གྱི་སྒོ་ནས་ཐོག་མའི་ཨོཾ་གྱི་མཚོན་དོན་དེ་སྒྲུབ་པར་བྱེད་པ་
ལ་ཐུན་མོང་བའི་དབང་དུ་བྱས་ན། སྟོང་པར་གནས་དང་སེམས་ཅན་ཡོངས་སུ་
མི་གཏོང་དང་། ཞེས་པ་ལྟར་སྟོང་པ་ཉིད་སྙིང་པོ་ཅན་གྱི་གཞི་ཚུགས་པར་བྱེད་
པ་དང༌། རྒྱུད་སྡེ་འོག་མར་སྦྱར་ཚེ་ཟབ་པ་སྟོང་ཉིད་དང་གསལ་བ་ལྷའི་འཁོར་
ལོ་ཟུང་འཇུག་གི་གཞི་ཚུགས་པར་བྱེད་པ་དང་། བླ་མེད་ལྟར་ན་ལྷན་སྐྱེས་ཀྱི་བདེ་
ཆེན་དང་སྟོང་པ་དབྱེར་མི་བྱེད་པའི་གཞི་ཚུགས་པར་བྱེད་དགོས་སོ། །སྔགས་
འདི་ལ་ཤེས་རབ་ཀྱི་ཕ་རོལ་ཏུ་ཕྱིན་པའི་སྔགས། རིག་པ་ཆེན་པོའི་སྔགས་ཞེས་
སོགས་གསུངས་པ་ནི་ཁ་ཅིག་ལམ་ལྔ་སོ་སོ་ལ་སྦྱར། ལ་ལ་སྒྱུ་མ་ལྟ་བུ་དང་རྣམ་
ཐར་སྒོ་གསུམ་ལ་སྦྱར་ཡང་། དོན་དམ་པ་རྟོགས་པར་བྱེད་པ་དང་། མ་རིག་པ་
སྤོང་བ་དང༌། གཟིགས་ཚུལ་དེ་ལས་གོང་ན་མེད་པ་དང༌། མི་མཉམ་པ་སངས་
རྒྱས་སམ་ནམ་མཁའ་དང་མཉམ་པར་བྱེད་པ་དང༌། སྡུག་བསྔལ་མ་ལུས་པ་ལས་
སྐྱོབ་པ་སོགས་དོན་གཅིག་པུ་ལ་སྒོ་དུ་མ་ནས་བསྔགས་པ་ཡིན་ནོ། །གཞུང་འདིར་
མདོའི་དོན་ཐམས་ཅད་བསྡུས་པ་ཡིན་པས་གོང་འོག་བསྡོམས་ན་རྒྱན་གྱི་བསྟན་བྱའི་
དངོས་པོ་བརྒྱད་དོན་བདུན་ཅུ་པོ་ཐམས་ཅད་ཚང་དགོས་ཀྱང་ལམ་ཆ་ཚང་བ་ཚར་གཅིག་
ལས་མ་གསུངས་པས་རྒྱན་དང་ཇི་བཞིན་སྦྱར་དུ་མེད་ལ། འོན་ཀྱང་མདོ་རྒྱན་སྦྱོར་
ཚུལ་ལ་དཔྱད་པ་འཇུག་པའི་སྒོ་ཙམ་ཞིག་དཔེར་མཚོན་ན། སེམས་བསྐྱེད་པ་དང་
གདམས་ངག་དང༌། །ངེས་འབྱེད་ཡན་ལག་རྣམ་བཞི་དང་། །སྒྲུབ་པ་ཡི་ནི་རྟེན་
གྱུར་པ། །ཆོས་ཀྱི་དབྱིངས་ཀྱི་རང་བཞིན་དང་། །དམིགས་པ་དག་དང་ཆེད་དང་
26



ཤེས་རབ་སྙིང་བོའི་སྔགས་ཀྱི་རྣམ་བཤད་སྦས་དོན་གསལ་བ་ཞེས་བྱ་བ།
ནི༑ ༑གོ་ཆ་འཇུག་པའི་བྱ་བ་དང༌། །ཚོགས་ནི་ངེས་པར་འབྱུང་བཅས་རྣམས།།
ཐུབ་པའི་རྣམ་ཀུན་མཁྱེན་པ་ཉིད། །ཅེས་རྣམ་མཁྱེན་མཚོན་བྱེད་ཀྱི་ཆོས་བཅུ་གསུངས་
པའི་དང་པོ་སེམས་བསྐྱེད་པ་བྱང་ཆུབ་འདོད་པའི་མིང་གིས་བཏགས་པ་དེ། ཟབ་
མོའི་སྤྱད་པ་སྤྱོད་པར་འདོད་པ་ཞེས་པས་བསྟན། གདམས་ངག་ནི་ཤཱ་རིའི་བུས་
གུས་པ་དང་བཅས་སྤྱན་རས་གཟིགས་ལ་ཟབ་མོའི་གདམས་པ་དྲི་ལན་བྱས་པས་བསྟན།
ངེས་འབྱེད་ཡན་ལག་སྦྱོར་ལམ་ནི་རྣམ་པར་བལྟ་བར་བྱ་སྟེ་ཞེས་པས་བསྟན། སྒྲུབ་
པའི་རྟེན་ཆོས་ཀྱི་དབྱིངས་ཀྱི་རང་བཞིན་གྱི་རིགས་ནི་རིགས་ཀྱི་བུའམ་རིགས་ཀྱི་
བུ་མོ་གང་ལ་ལ་ཞེས་པས་བསྟན། ཐེག་ཆེན་སྒྲུབ་པའི་དམིགས་པ་ནི་ཕུང་པོ་ལྔ་
པོ་ཞེས་སོགས་ཀྱིས་བསྟན། ཆེན་པོ་གསུམ་གྱི་བདག་ཉིད་ཆེད་དུ་བྱ་བ་ནི། སྒྲིབ་
པ་མེད་པ་མྱ་ངན་ལས་འདས་པ་མཐར་ཕྱིན་ཏེ། བླ་ན་མེད་པ་ཡང་དག་པར་རྫོགས་
པའི་བྱང་ཆུབ་ཅེས་པས་བསྟན། གོ་སྒྲུབ་འཇུག་སྒྲུབ་ཚོགས་སྒྲུབ་ངེས་འབྱུང་སྒྲུབ་
པ་བཞི་ནི། ཤེས་རབ་ཀྱི་ཕ་རོལ་ཏུ་ཕྱིན་པ་ཞེས་དང༌། ཟབ་མོའི་སྤྱད་པ་སྤྱོད་ཅེས་
དང༌། བརྟེན་ཅིང་གནས་ཏེ་ཞེས་དང་། ཕྱིན་ཅི་ལོག་ལས་ཤིན་ཏུ་འདས་ནས་ཞེས་
པས་བསྟན་པ་ལྟ་བུ་གོ་རིམ་ཐར་ཆགས་མིན་ཀྱང་དོན་ཚང་བར་ཡོད་དོ། །དེ་ལྟར་
ན་ཆོས་ཀྱི་ཕུང་པོ་བརྒྱད་ཁྲི་བཞི་སྟོང་གི་སྙིང་པོ་བསྡུས་པ་ཤེར་མདོ་ཡིན་ལ། ཤེར་
ཕྱིན་སྟོང་ཕྲག་བརྒྱ་པ་སོགས་ཀྱི་སྙིང་པོ་བསྡུས་པ་ཤེར་སྙིང་ཡིན་ཞིང་། དེའི་དོན་
བསྡུས་པ་སྔགས་འདི་ཡིན་པས་ཆོས་ཐམས་ཅད་ཀྱི་ཉིང་ཁུ་ཡིན་པར་རིགས་པས་
འགྲུབ་ཅིང༌། དེས་ན་དེ་དག་ཀུན་གྱི་ཕན་ཡོན་སྡུད་པར་ཡང་རྗེས་སུ་དཔག་པར་
བྱའོ། །རང་གི་དྲན་པ་གསོ་ཕྱིར་དང་། །མདོ་ལས་ཉམས་ལེན་གནད་འཚོལ་
བའི། །བློ་ཆེན་ཚེ་འཕེལ་བ་ལ་གདམས། །དགེ་བས་ཡུམ་དོན་རྟོགས་གྱུར་ཅིག།
ཤེས་རབ་སྙིང་པོའི་སྔགས་ཀྱི་རྣམ་བཤད་འདི་ནི་བཙུན་པ་དཀོན་མཆོག་བསྟན་པའི་སྒྲོན་མེས་འདི་ལ་འདི་ལྟབུའི་ངོར་རྒྱ་ཆེ་བ་
27



ཤེས་རབ་སྙིང་བོའི་སྔགས་ཀྱི་རྣམ་བཤད་སྦས་དོན་གསལ་བ་ཞེས་བྱ་བ།
ཞིག་འོང་དགོས་རྒྱུར་འདུག་སྙམ་སྟེ། ཐུབ་པ་ཀུན་གྱི་ཡེ་ཤེས་ཀྱི་སྐུ་ཅན་ཡབ་གཅིག་༧འཇིགས་མེད་དབང་པོའི་ཞབས་ལ་
གསོལ་བ་ནན་ཆེར་བཏབས་པས་གོ་ལུགས་འདི་འདྲ་ཞིག་བྱུང་བ་བྲི་བར་བརྩམས་པ་ན། རང་བཟོར་འགྱུར་དོགས་ཏེ་གཟོད་
འགྲེལ་པ་རྣམས་ལ་བལྟས་པ་ན་རང་གི་གོ་ལུགས་དང་ཕྱོགས་མཐུན་པར་འདུག་པས་དེ་དག་ནས་ཀྱང་ཅུང་ཟད་བསྣན་ཏེ་མེ་བྱིའི་
དགུན་མཚམས་སྐབས་ཉིན་གུང་གི་ཐུན་གསེང་ལ་སུག་བྲིས་སུ་བགྱིས་པ་ལས་ཤོག་བུར་འབེབས་པ་བོ་ནི་སྔགས་རམ་པ་དཀོན་
མཆོག་ཀུན་དགའོ། །དཀོན་མཆོག་ཐུགས་རྗེའི་བདེན་མཐུས་ལེགས་བཤད་འདི། །བསྟན་
པའི་སྒྲོན་མེར་ཡུན་དུ་གནས་པ་དང༌། །འབྲེལ་ཐོགས་འགྲོ་ཀུན་གནས་སྐབས་
དགའ་བདེས་འཚོ། །མཐར་ཐུག་རྣམ་མཁྱེན་རྒྱལ་བའི་གནས་ཐོབ་ཤོག །ཅེས་པ་
འདིའང་སུ་ཉིད་ཤོག་ནས་རྣམ་དཔྱོད་ཡངས་པ་རབ་འབྱམས་པ་ཀུན་དགའ་རྣམ་རྒྱལ་གྱིས་འདི་ཀའི་ངག་རྩོམ་པར་དུ་མ་འཁོད་
པ་རྣམས་རྐོ་དགོས་ཚུལ་ཐེབས་དང་བཅས་ཏེ་བསྐུལ་བ་བཞིན་བསྒྲུབས་པའི་ཚེ་བྲིས་པའོ།། །།
28



ལེགས་པར་བཤད་པའི་སྙིང་པོ་ལས་བརྩམས་ཏེ་སྤེལ་མར་བསྟོད་པ།
༄༅། །ལེགས་པར་བཤད་པའི་སྙིང་པོ་ལས་བརྩམས་ཏེ་སྤེལ་མར་
བསྟོད་པ་དགོངས་དོན་ཟད་མེད་ནམ་མཁའ་མཛོད་ཀྱི་སྒོ་འཕར་
རྒྱ་ཆེར་ཕྱེ་བ་རྫོགས་ལྡན་སྤྲིན་གྱི་སྒྲ་དབྱངས་
ཞེས་བྱ་བ་བཞུགས་སོ། །
བརྗོད་བྲལ་གཤིས་ལུགས་འགྱུར་མེད་དབྱིངས་ཉིད་ལས། །སྣ་ཚོགས་
གར་དུ་ཟློས་པ་རྟེན་འབྱུང་མཐུས། །ཚེ་བསོད་གྲགས་འབྱོར་བཤད་སྒྲུབ་མཆོག་
གི་ས། །དགེ་ལེགས་དམ་པའི་དངོས་ཀུན་དང་དྲག་མཛོད། །ཤེས་བྱའི་དཀྱིལ་
འཁོར་རབ་ཡངས་ཡངས་པའི་ཐུགས་ཀྱི་མེ་ལོང་ངོས་སུ་མ་འདྲེས་ལྷང་ངེར་རྣམ་
པར་བཀྲ། །ཉོན་ཤེས་སྒྲིབ་པའི་དྲི་མ་མ་ལུས་དབྱིངས་སུ་དག་པའི་ཆོས་ཀྱི་སྐུ་
ལས་ནམ་ཡང་གཡོ་བ་མེད། །རྣམ་པར་དཀར་བའི་འཕྲིན་ལས་ལས་ཀྱི་འཁོར་
ལོས་མཐོང་ཐོས་དྲན་རེག་སྨིན་ཅིང་གྲོལ་མཛད་ཕན་བདེའི་གཏེར། །ཡབ་གཅིག་
ས་ཡི་དཀྱིལ་འཁོར་འཁོར་ལོས་བསྒྱུར་དེའི་ཞབས་སེན་དམར་འོད་དུས་ཀུན་སྙིང་
གི་དོ་རར་རྩེན། །ཆོས་ཅན་སྣ་ཚོགས་སྤྲོས་པའི་ཡོ་ལང་ཆོས་དབྱིངས་དག་པའི་
ཀློང་ཉིད་དུ། །མཉམ་པ་ཉིད་དུ་ཇི་བཞིན་གཟིགས་པའི་མཉམ་ཉིད་ཡེ་ཤེས་སྒྱུ་
འཕྲུལ་གར། །རྣམ་པར་རོལ་པ་འཇམ་དཔལ་དབྱངས་ཀྱི་རྣམ་འབྱེད་ཤེས་རབ་ཟད་
མེད་གཏེར། །སྙིང་ག་ཆོས་ཀྱི་འཁོར་ལོར་རྡོལ་ཕྱིར་སྙིང་ལ་རྟག་ཏུ་རོལ་བར་མཛོད།།
རྒྱལ་ཀུན་གསང་གསུམ་གསང་མཛོད་ཚངས་པའི་མཚོ། །འཕྱུར་པའི་སྒྲ་བརྒྱ་
སྒྲ་དབྱངས་རྒྱ་མཚོའི་གདངས། །དབྱངས་ཅན་དགེ་མ་དགེ་ལེགས་དཔལ་སྟེར་
མས། །བདག་མགྲིན་སྙན་དངགས་སྙན་དགུའི་གཏེར་དུ་མཛོད། །ཉི་མའི་གཉེན་
29



ལེགས་པར་བཤད་པའི་སྙིང་པོ་ལས་བརྩམས་ཏེ་སྤེལ་མར་བསྟོད་པ།
དུ་གྱུར་པ་ཉི་མ་ཡི། །འོད་ལས་ཤིན་ཏུ་གསུང་གི་འོད་གསལ་བ། །སྟོན་པ་མཆོག་
དེས་མུ་སྟེགས་སྟོན་པ་ཡིས། །མུན་སྤྲུལ་འོལ་ཚོད་སྨྲས་གང་མུན་བཞིན་བསལ།།
མགོན་པོས་དཔག་མེད་བསྐལ་པ་དཔག་ཡས་སུ། །ཐབས་ཤེས་འདབ་བསྐྱོད་ཐུགས་
ཀྱི་འདབ་བཟང་དབང་། །ཆོས་དབྱིངས་མཁའ་ལ་རོལ་ཞིང་མཁའ་ཁྱབ་འགྲོ། །སྒྲོལ་
བ་བདག་ཉིད་གཅིག་བུས་བདག་གིར་བཟུངས། །བརྩེ་ལྡན་གང་གིས་བརྩེ་བས་
འདོམས་མཛད་པ། །ལེགས་གསུང་བདུད་རྩི་ལེགས་པར་མྱངས་པའི་མཐུས། །རྣམ་
གྲོལ་ས་ལ་རྣམ་པར་གཤེགས་པ་ཡི། །སྐྱེ་བོ་གང་དག་སྐྱེ་མེད་གོ་འཕང་བརྙེས།།
རྒྱལ་ཡུམ་རྒྱལ་བའི་ཐུགས་བཅུད་གངྒཱའི་མཚོ། །ཀླུ་སྒྲུབ་ཀླུ་ཡི་དབང་པོས་ཡོངས་
བཟུངས་པ། །ཟླ་གྲགས་ཟླ་བའི་འོད་ཀྱིས་འཕྱུར་བའི་ཀླུང་། །བློ་བཟང་བློ་ཡི་
ཛ་ཧུས་ཧུབ་ཀྱི་འཐུངས། །གདོད་ནས་སྟོང་པ་སྟོང་པའི་མེ་ལོང་དུ། །སྣ་ཚོགས་
སྣང་བ་སྣང་བའི་དཀར་ནག་གི །ལས་འབྲས་སྒྱུ་མ་སྒྱུ་མའི་གཟུགས་འཆར་བར།།
བལྟ་འདོད་མིག་ལ་མིག་སྨན་ཡབ་རྗེ ས་བྱིན། །རྒྱལ་བ་མཆོག་གིས་རྒྱལ་སྲས་
ཉན་རང་འཁོར། །ཚངས་པའི་དབྱངས་ཀྱིས་ཚངས་ཚུལ་གསལ་བྱེད་ལམ། །སྒྲ་
དབྱངས་རྒྱ་མཚོས་སྒྲ་འཛིན་བཅུད་ལེན་དུ། །ཇི་ལྟར་གདམས་པ་ཇི་བཞིན་བསྟོད་
བཀུར་བསྔགས། །དེ་ཡི་ངང་ཚུལ་བརྗོད་བྲལ་བརྗོད་པ་ཡི། །ལྕི་བའི་ཁུར་འདི་
བཀའ་བཙན་བཀའ་ཡི་ངོར། །བློ་གྲོས་ལུས་རྩལ་ཕྲ་ལས་ཕྲ་བ་ཞིག །འདེགས་
ལ་སྤྱན་རས་དུས་ཀུན་དུས་སུ་གཡོས། །རང་བཞིན་གྱིས་སྟོང་སྟོང་བཞིན་རྟེན་
ནས་འབྱུང་། །ཀུན་རྫོབ་འཁྲུལ་སྣང་སྣང་བཞིན་གཞི་རྩས་དབེན། །སྣང་སྟོང་
མི་འགལ་འགལ་མེད་གྲོགས་ཉིད་དུ། །འཆར་བའི་ངང་ཚུལ་ཚུལ་འདིའི་གླེང་
གཞི་ཡིན། །སྐྱེ་མེད་སྐྱེ་བར་སྣང་བའི་རྟེན་འབྱུང་ཆོས། །རང་གི་རང་བཞིན་
འགྱུར་མེད་མཐའ་བྲལ་ངང་། །སྤྲུལ་པས་སྤྲུལ་གཞན་བཀྱེ་བཞིན་ཇི་ལྟའི་ཚུལ།།
30



ལེགས་པར་བཤད་པའི་སྙིང་པོ་ལས་བརྩམས་ཏེ་སྤེལ་མར་བསྟོད་པ།
བརྗོད་བྲལ་བརྗོད་པའི་རྒྱུར་གྱུར་ཚུལ་འདིར་ལྟོས། །སྣང་བས་ཡོད་མཐའ་སེལ་
ཞིང་སྣང་ཙམ་ནས། །སྟོང་བས་མེད་མཐའ་ལེགས་སེལ་སྟོང་བ་ཉིད། །རྒྱུ་
དང་འབྲས་བུར་འཆར་བའི་རྒྱུ་འབྲས་ཀྱི། །རྟེན་འབྱུང་བསླུ་བ་མེད་གང་རྟེན་ཅིང་
འབྱུང་། །གཞི་ཆོས་ཆོས་ཉིད་སྣང་སྟོང་ཟུང་འབྲེལ་བ། །དཔྱད་མཐའ་མཐའ་
བཞིར་སྐྱེ་བས་སྟོང་བཞིན་དུ། །སྣ་ཚོགས་ཚོགས་པས་ཅིར་ཡང་འཆར་བ་སྟེ། །མ་
དག་དག་པའི་སྣང་ཚུལ་འཁོར་འདས་སོ། །གཅིག་མིན་གཅིག་ཏུ་རང་བཞིན་འདྲེས་
པའི་དབྱིངས། །དུ་མིན་དུ་མར་ཅིར་ཡང་བརྫུ་བ་ཡི། །རྫུན་ལས་རྫུན་ཆེན་འབྱུང་
བའི་རྟེན་འབྲེལ་ལམ། །བདེན་མིན་བདེན་པ་དཔོག་བྱེད་འཕྲུལ་འདེགས་ལཊ། །གང་
ཞིག་གང་དུ་ཤར་བའི་འཇིག་རྟེན་དེར། །གསར་པ་གསར་པའི་རྫོགས་ལྡན་རྩེ་དགའི་
དཔལ། །ལེགས་འགུགས་ལེགས་བཤད་ཉི་མ་འབར་བའི་ཕྲེང་། །འདི་ན་འདི་
ལྟར་བདག་ཡིད་མཁའ་ལས་སྤྲོ། །གདོང་བཞིའི་གདོང་གི་པདྨའི་དགའ་ཚལ་གྱིས།།
དབྱངསསྙན་དབྱངསཅན་ངང་པའི་བུ་མོ་ཡང་། །ཀུན་ནས་ཀུན་དགའ་བསྐྱེད་པའི་
གླུ་སྙན་དངགས། །རིག་བྱེད་རིག་པས་སྙེམས་པའི་ངང་ཚུལ་སྒྲོན། །ཡང་ནས་
ཡང་དུ་ཕན་པ་བརྒྱས་བསྐྱངས་པའི། །ཡིད་ཅན་ཡིད་ཀྱི་བདེ་གཤེགས་སྙིང་པོའི་
ཁམས། །དག་སླད་དག་པ་དོན་དམ་དབྱིངས་ཀྱི་ཆོས། །ཀུན་ལ་ཀུན་མཁྱེན་ལམ་
བཟང་མཚོན་ཕྱིར་དབྱེ། །ཟབ་བརླིང་སྙན་ཚིག་ཚིག་རྒྱན་སྨྲ་བ་ཡི། །བདག་གི་
ལྕེ་འདི་འདི་སྣང་འགག་པའི་ཚེ། །རྒོད་ཀྱི་ཟས་སུ་སུ་ཐོབ་བྱེད་འགྱུར་ཞེས། །སྙིང་
པོ་དེ་རིང་རིང་མིན་ཚུལ་གྱིས་ལེན། །དགའ་གུས་རབ་དང་བདུད་རྩིའི་བཅུད་ཀྱིས་
ལང་ཚོ་དར་དྲག་ཟླ་གདོང་གཡོ་བའི་མི་ན་ཀཿ། །ཉམས་འགྱུར་སྟོང་གི་འཇོ་སྒེག་
རོལ་བའི་ལུས་ཀྱི་འཁྲི་ཤིང་ཡལ་འདབ་བསྐྱོད་པའི་ཟུར་ཕུད་ལ། །སྙན་འཇེབས་
ཡན་ལག་རྒྱ་མཚོའི་གདངས་སུ་རྣམ་པར་བཀུག་པ་རིན་ཆེན་བཻཌཱུར་སྔོན་པོའི་རྒྱུད།།
31



ལེགས་པར་བཤད་པའི་སྙིང་པོ་ལས་བརྩམས་ཏེ་སྤེལ་མར་བསྟོད་པ།
རྣམ་པར་སྒྲེང་ཞིང་བསོད་ནམས་ས་གཞིར་དྲི་མེད་ཚིག་གི་གོམ་པའི་འདེགས་འཇོག་
གར་དུ་རྩེན། །ཅེས་སྟོན་པ་བླ་ན་མེད་པ་ལ་ཟབ་མོ་རྟེན་ཅིང་འབྲེལ་བར་འབྱུང་བ་གསུངས་པའི་སྒོ་ནས་བསྟོད་པ་
ལེགས་པར་བཤད་པའི་སྙིང་པོ་ལས་བརྩམས་ཏེ་སྤེལ་མར་བསྟོད་པ་ལ་འཇུག་ཅིང་གླེང་བསླང་བ་སྙན་འགྱུར་སྒྲ་དབྱངས་རྒྱ་མཚོའི་
གདངས་སུ་བཀུག་པའི་སརྒ་སྟེ་དང་པོའོ། ། ༈ འདོད་སྡང་རྨོངས་པའི་དཔུང་བ་གཏུམ་པོ་རབ་
ཏུ་ངར་བའི་དྲེགས་པ་ཡིས། །ཐར་བ་དམ་པའི་སྲོག་ལ་རྒོལ་བ་སྲིད་པའི་དགྲ་སྡེ་
རྩ་ལག་བཅས། །ཀུན་ལས་རྒྱལ་བའི་རུ་མཚོན་དུ་ནི་རྣོ་ངར་རལ་གྲི་འབར་བའི་
མཚོན། །ཕྱག་ཏུ་འཆང་བའི་འཇམ་དཔལ་དཔའ་བོས་ཐུགས་རྗེའི་སྤྱན་རས་མྱུར་
གཡོས་ཤིག །རབ་འབྱམས་རྒྱལ་བའི་གསུང་གསང་འཁོར་ལོའི་མཛོད། །རིག་
པའི་རྒྱལ་མོར་ཟློས་པ་རྒྱུད་གྲོལ་མ། །མགྲིན་པ་ལོངས་སྤྱོད་འཁོར་ལོའི་གུར་
ཁང་དུ། །སྨྲ་བ་ནམ་མཁའ་མཛོད་ཀྱི་སྒོ་ཕྱེ་ཞིག །ཡབ་རྗེ་དམ་པའི་ལེགས་གསུང་
ཨུཏྤལ་ལར། །རྗེས་སུ་འབྲེལ་བ་གསར་བའི་མཱ་ལི་ཀཿ། །ཟབ་བརླིང་སྙན་འགྱུར་
སྲད་བུ་སྐྱ་བསྒྲིལ་བར། །རིག་འཕྲུལ་སོར་མོས་སྤེལ་མར་བསྟར་བར་བྱ། །སྲིད་
གསུམ་མངའ་སྒྱུར་ཀུན་རྨོངས་མའི། །ཡང་བྲན་གྱུར་ཀྱང་ཐར་པའི་ལམ། །སྟོན་
པར་ཁས་འཆེ་ལྷུ་བ་ཡི། །རྐང་སྟེ ཊ་འཆའ་བར་སུ་ཞིག་བགོམ། །གང་ཞིག་
གཟིཊ་ཤིང་གསུང་བ་ཡིས། །མཁྱེན་དང་སྟོན་པ་བླ་ན་མེད། །རྒྱལ་བ་རྟེན་ཅིང་
འབྲེལ་བར་འབྱུང་། །གཟིཊ་ཤིང་འདོམས་པ་དེ་ལ་འདུད། །འཁོར་འདས་བརྟན་
གཡོའི་དངོས་པོ་ཀུན། །རྒྱུ་མེད་པ་ལས་འགའ་མི་འབྱུང་། །འབྲས་གྱུར་ཟུག་
རྡུས་སུན་པ་དག །འགྲུབ་བྱེད་རྒྱུ་ནས་འགོག་པ་གཅེས། །འཇིག་རྟེན་རྒུད་པ་
ཇི་སྙེད་པ། །དེ་ཡི་རྩ་བ་མ་རིག་སྟེ། །གང་ཞིག་མཐོང་བས་དེ་ལྡོག་པ། །རྟེན་
ཅིང་འབྲེལ་བར་འབྱུང་བར་གསུངས། རྟོག་གེ་གཞན་དག་སྡུག་བསྔལ་ནི། །རང་
གཞན་དང་ནི་གཉིས་ཀས་བྱས། །རྒྱུ་མེད་ཀྱང་སྨྲ་མགོན་ཁྱོད་ཀྱིས། །བརྟེན་
བ



ལེགས་པར་བཤད་པའི་སྙིང་པོ་ལས་བརྩམས་ཏེ་སྤེལ་མར་བསྟོད་པ།
ནས་འབྱུང་གསུངས་མ་འདྲེས་ཆོས། །དེ་ཚེ་བློ་དང་ལྡན་པ་ཡིས། །རྟེན་ཅིང་
འབྲེལ་བར་འབྱུང་བའི་ལམ། །ཁྱོད་ཀྱི་བསྟན་པའི་གནད་ཉིད་དུ། །ཇི་ལྟར་ཁོང་
དུ་ཆུད་མི་འགྱུར། །ས་སྟེང་ལེགས་བཤད་ཇི་སྙེད་པ། །ཁྱོད་ཀྱིས་མགོན་བྱས་
བསྟན་ལས་བྱུང༌། །དེ་ཡང་རྟེན་འབྱུང་གསུངས་ཉིད་ལས། །དེ་ཕྱིར་ལེགས་
མཛད་ཀུན་གྱི་གཞི། །དེ་ལྟར་ལགས་ན་མགོན་ཁྱོད་ལ། །བསྟོད་པའི་སྒོར་ནི་
སུ་ཞིག་གིས། །བརྟེན་ནས་འབྱུང་བ་གསུང་བ་ལས། །ངོ་མཚར་གྱུར་པ་ཅི་ཞིག་
རྙེད། །རྟེན་ཞེས་ཆོས་ཉིད་མི་འདོར་ལ། །འབྱུང་ཞེས་འཇིག་རྟེན་ཚུལ་ཡང་
མཐུན། །རིགས་ཚུལ་ཀུན་ལས་རྒྱལ་པོ་བཞིན། །རྟེན་ཅིང་འབྲེལ་འབྱུང་ཚད་
མའི་བཀའ། །གང་གང་རྐྱེན་ལ་རག་ལས་པ། །དེ་དེ་རང་བཞིན་གྱིས་སྟོང་ཞེས།།
གསུང་བ་འདི་ལས་ཡ་མཚན་པའི། །ལེགས་འདོམས་ཚུལ་ནི་ཅི་ཞིག་ཡོད། །འོན་
ཀྱང་རྨོངས་ནད་ཡུན་རིང་པོས། །བློ་གྲོས་ལུས་ཟུངས་ཟད་པ་འགར། །རིགས་
པའི་སྨན་ཆེན་བཅུད་ཀྱིས་ལེན། །དུག་ཏུ་འགྱུར་མཆིས་གཞན་ལ་མིན། །གང་
དུ་བཟུང་བས་བྱིས་པ་རྣམས། །མཐར་འཛིན་འཆིང་བ་བརྟན་བྱེད་པ། །དེ་ཉིད་
མཁས་ལ་སྤྲོས་པ་ཡི། །དྲ་བ་མ་ལུས་སྤྱོད་པའི་སྒོ། །དེ་ཕྱིར་དུཁའི་ཕུང་ལས་
སྒྲོལ། །སྐྱེད་བྱེད་ལས་ཉོན་དྲུངས་ནས་འབྱིན། །བདུད་ཀྱི་གཡོ་ཡང་སྟོན་མཛད་
ལ༑ ༑འཆི་བདག་འཇིཊ་པ་སེལ་བྱེད་པ༑ ༑བསྟན་འདི་གཞན་དུ་མ་མཐོང་བས།།
སྟོན་པ་ཞེས་བྱ་ཁྱོད་ཉིད་དེ། །ཝ་སྐྱེས་ལ་ནི་སེངྒེ་བཞིན། །མུ་སྟེགས་ཅན་ལའང་
གཅམ་བུའི་ཚིག །རྟེན་འབྱུང་ལས་འབྲས་ལེགས་བསྟན་ནས། །ཕྲལ་ཡུན་སྲིང་
པའི་འཇིགས་ལས་སྒྲོལ། །སྣང་སྟོང་ཐབས་ཤེས་ཟུང་འབྲེལ་བཀས། །སྲིད་
ཞིར་ལྟུང་ལས་འཛིན་བརྩོན་པ། །ཨེ་མའོ་སྟོན་པ་ཨེ་མའོ་སྐྱབས། །ཨེ་མའོ་
སྨྲ་མཆོག་ཨེ་མའོ་མགོན། །རྟེན་ཅིང་འབྲེལ་འབྱུང་ལེགས་གསུང་བའི། །སྟོན་
33



iI
ལེགས་པར་བཤད་པའི་སྙིང་པོ་ལས་བརྩམས་ཏེ་སྤེལ་མར་བསྟོད་པ། །
པ་དེ་ལ་བདག་ཕྱག་འཚལ། །ཁམས་ཀྱི་རྗེས་སོང་སྣ་ཚོགས་གཏམ་གྱི་ཚངས་པའི་
དབྱངས་སྙན་སྒྲ་བརྒྱ་ཡིས། །གདོད་ནས་སྟོང་པའི་གཤིས་ལུགས་ཟབ་མོ་བལྟ་
དཀའ་རྟོགས་དཀའི་ངང་ཚུལ་ལ། །ཀུན་ཏུ་རྨོངས་པའི་གཉིད་དུ་གཡུར་ལས་སད་
སྐབས་མེད་པའི་སྐྱེ་འགྲོ་རྣམས། །སློང་མཁས་སྟོ ན་པ་བརྩེ་ཆེན་རྔ་ཡབ་གཡོ་
བ་དེ་ལ་བདག་སྐྱབས་མཆི། །ཞེས་སྟོན་པ་བླ་ན་མེད་པ་ལ་ཟབ་མོ་རྟེན་ཅིང་འབྲེལ་པར་འབྱུང་བ་གསུངས་
པའི་སྒོནས་བསྟོད་པ་ལེགས་པར་བཤད་པའི་སྙིང་པོ་ལས་བརྩམས་ཏེ་སྤེལ་མར་བསྟོད་པ་དངོས་ཀྱི་ཚུལ་དགོངས་དོན་ཟད་མེད་
ནམ་མཁའ་མཛོད་ཀྱི་སྒོ་འཕར་རྒྱ་ཆེར་ཕྱེ་བ་ལས་རྟེན་འབྱུང་གསུངས་པ་བསྟོད་པའི་སྒོ་ངོ་མཚར་ཅན་དུ་བསྒྲུབས་པའི་སརྒ་སྟེ་
གཉིས་པའོ། ། ༈ འཁོར་འདས་རི་མོར་བཀྲ་བའི་རྟེན་འབྱུང་ཀུན། །གདོད་
ནས་སྟོང་བའི་གཤིས་སུ་མཉམ་ཉིད་དུ། །གཟིགས་པའི་ཡེ་ཤེས་སྒྱུ་འཕྲུལ་ལྷག་
པའི་ལྷ། །འཇམ་དཔལ་དབྱངས་སུ་གྲགས་དེས་ཤིས་པ་སྒྲུབས། །འགྲོ་ཁམས་
རྒྱ་མཚོའི་ཡིད་ཀྱི་མི་ཤེས་རྡུལ། །སེལ་མཛད་ཚངས་པའི་བུ་མོ་གར་མཁན་མ།།
སྔོན་མེད་སྤོབས་པ་འབུམ་གྱི་རྒྱུད་ལྡན་པའི། །མགྲིན་པའི་འཕང་འགྲོར་ཐུགས་
རྗེས་སོར་མོས་སྒྱུར། །ཕྲ་ཞིབ་རིགས་པའི་ལང་ཚོ་རྒྱས་པ་ཡིས། །ཤེས་ནས་
གུས་པ་རི་དྭགས་མིག་ཅན་གཟུགས། །མཐུན་མིན་བསྟོད་བསྔགས་མེ་ལོང་གཙང་
མའི་ངོས། །ཤར་བའི་ངོ་མཚར་ལྟད་མོ་འདིར་ལྟོས་ཤིག །བརྡ་སྤྲོད་པ་དག་རྟེན་
འབྱུང་ན། །ཕྲད་ནས་འབྱུང་ཕྱིར་རྒྱུ་དུས་སུ། །གཏན་མེད་ཕྲད་པ་མི་རུང་ལ། །
ཡོད་པ་ཕྲད་རྗེས་འབྱུང་མིན་བརྡོལ། །དངོས་པོ་སྨྲ་རྣམས་རྟེན་འབྱུང་སྒྲ། །ས་
མུདྨ་དསྐྱེས་དོན་ཏེ། །དེ་ཕྱིར་བརྟེན་ནས་གང་སྐྱེས་པ། །བདེན་དངོས་ཉིད་དུ་
ཁས་འཆེ་ཕྱིར། །ཕན་མཛད་ཁྱོད་ཀྱིས་འགྲོ་བ་ལ། །སྨན་པའི་སླད་དུ་བཀའ་
སྩལ་བ། །བསྟན་པའི་སྙིང་པོ་སྟོང་པ་ཉིད། །ངེས་པའི་རྒྱུ་མཚན་ཟླ་མེད་པ། །
རྟེན་ཅིང་འབྲེལ་བར་འབྱུང་བའི་ཚུལ། །འགལ་བ་དང་ནི་མ་གྲུབ་པར། །མཐོང་
34



ལེགས་པར་བཤད་པའི་སྙིང་པོ་ལས་བརྩམས་ཏེ་སྤེལ་མར་བསྟོད་པ།།
བ་འདི་ཡིས་ཁྱོད་ཀྱི་ལུགས། །ཇི་ལྟར་ཁོང་དུ་ཆུད་པར་ནུས། །མགོན་པོས་དཔལ་
གྱི་མགུལ་ནས་ནི། །སྟོང་པ་རྟེན་འབྱུང་དོན་དུ་གསུངས། །དེ་ཡང་མིང་དོན་
ཡུལ་ཡུལ་ཅན། །བརྗོད་བྱ་རྗོད་བྱེད་ཉིད་དང་ནི། །དངོས་ཤུགས་རྣམ་བཅད་ཡོངས་
གཅོད་ཀྱི། །དོན་དུའང་བཞེད་པ་མ་ལགས་ཤིང༌། །ཡོད་པ་གཉིས་དང་མེད་པ་
གཉིས། །ཕྱེད་པར་མ་གྱུར་ངོར་ཡང་མིན། །ཁྱོད་ནི་ནམ་ཞིག་སྟོང་བ་ཉིད། །རྟེན་
འབྱུང་དོན་དུ་མཐོང་བ་ན། །རང་བཞིན་གྱིས་ནི་སྟོང་བ་དང༌། །བྱ་བྱེད་འཐད་
པའང་མི་འགལ་ཞིང༌། །དེ་ལས་ལྡོག་པར་མཐོང་བ་ན། །སྟོང་ལ་བྱ་བ་མི་རུང་
ཞིང་། །བྱ་དང་བཅས་ལ་སྟོང་མེད་པས། །ཉམ་ངའི་གཡང་དུ་ལྟུང་བར་བཞེད།།
དངོས་རྣམས་ངོ་བོས་མ་གྲུབ་པར། །སྒྲུབ་ལ་རང་བཞིན་འགལ་དམིགས་རྟགས།།
གང་དེ་ངོ་བོས་གྲུབ་འགལ་གྱི། །དེ་ལས་ལྡོག་པར་ཇི་ལྟར་འགལ། །དེ་ཕྱིར་
ཁྱོད་ཀྱི་བསྟན་པ་ལ། །རྟེན་འབྱུང་མཐོང་བ་ལེགས་པར་སྔགས། །དེ་ཡང་ཀུན་
ཏུ་མེད་པ་དང་། །རང་བཞིན་གྱིས་ནི་ཡོད་པས་མིན། །སུ་ཞིག་རྟེན་འབྱུང་ལེགས་
མཐོང་བ། །དེ་ཡིས་ཆོས་ཀྱང་མཐོང་གསུངས་ཕྱིར། །དངོས་མེད་དངོས་པོར་
མཐོང་བ་ཡིས། །ཇི་ལྟར་མཐོང་སྟེ་མཐར་ལྟས་བརླག །ལྟོས་མེད་ནམ་མཁའི་
མེ་ཏོག་བཞིན། །དེས་ན་མ་བརྟེན་ཡོད་མ་ཡིན། །ངོ་བོས་གྲུབ་ན་དེ་གྲུབ་པ།།
རྒྱུ་དང་རྐྱེན་ལ་ལྟོས་པར་འགལ། །རང་དབང་བ་ནི་འགའ་མཆིས་ན༑ ༑དེ་ནི་
གཞན་ལ་ལྟོས་མི་འགྱུར། །གཞན་ལ་ལྟོས་ཏེ་གང་གྲུབ་པ། །དེ་ནི་རང་དབང་
ཇི་ལྟར་གྲུབ། །དེ་ཕྱིར་བརྟེན་ནས་འབྱུང་བ་ལས། །མ་གཏོགས་ཆོས་འགའ་
ཡོད་མིན་པས། །རང་བཞིན་གྱིས་ནི་སྟོང་པ་ལས། །མ་གཏོགས་ཆོས་འགའ་
མེད་པར་གསུངས། །བྱས་པ་ཅན་དག་གདོད་མ་ནས། །རང་བཞིན་གྱིས་ནི་སྟོང་
པའི་སླད། །གསར་དུ་བདེན་དངོས་བསལ་བྱ་དང༌། །སྒྱུ་མ་ཙམ་དུ་བཞག་བྱས་
35



ལེགས་པར་བཤད་པའི་སྙིང་པོ་ལས་བརྩམས་ཏེ་སྤེལ་མར་བསྟོད་པ།
དབེན། །འོན་ཀྱང་དེ་ཚུལ་ཐོས་ཤིང་ཤེས། །བསམ་ཞིང་བསྒོམས་པས་ལེགས་
མཐོང་སྟེ། །མཐོང་ཟིན་གོམས་པར་བྱས་པ་ལས། །གྲོལ་བར་འགྱུར་བ་ཁྱེད་
བཞེད་ལགས། །རང་བཞིན་ལྡོག་པ་མེད་པའི་ཕྱིར། །ཆོས་རྣམས་རང་བཞིན་
འགའ་ཡོད་ན། །མྱ་ངན་འདས་པ་མི་རུང་ཞིང་། །སྤྲོས་ཀུན་ལྡོག་པ་མེད་པར་
གསུངས། །དེ་ཕྱིར་རང་བཞིན་རྣམ་བྲལ་ཞེས། །སེངྒེ་སྒྲ་ཡིས་ཡང་ཡང་དུ། །
མཁས་པའི་ཚོགས་སུ་ལེགས་གསུངས་པ། །འདི་ལ་སུ་ཡིས་འགོང་པར་ནུས།།
གཤིས་དཔྱོད་བློ་ཡིས་རྙེད་མིན་ཐ་སྙད་དུ། །སྣང་བ་འགོག་མེད་བཀྲ་བའི་འཇོ་སྒེག་
གར། །བསྒྱུར་བའི་ལྟད་མོ་ཉམས་སུ་མཚར་བ་འདི། །སྟོང་པའི་འཕྲུལ་དུ་སྟོན་
མཁས་ཁྱོད་ལས་སུ། །གང་གི་གྲགས་པ་རབ་དཀར་གཏམ་སྙན་པོ། །ཕྱོགས་
ཀྱི་རི་དྭགས་མིག་ཅན་འགྲམ་པ་ལ། །གསར་བའི་སྨུག་རྩིའི་ཐིག་ལེ་ཇི་བཞིན་དུ།།
མངོན་པར་ཆགས་པ་དེ་ལ་བདག་དང་ངོ༌། །ཞེས་སྟོན་པ་བླ་ན་མེད་པ་ལ་ཟབ་མོ་རྟེན་ཅིང་འབྲེལ་པར་
འབྱུང་བ་གསུངས་པའི་སྒོནས་བསྟོད་པ་ལེགས་པར་བཤད་པའི་སྙིང་པོ་ལས་བརྩམས་ཏེ་སྤེལ་མར་བསྟོད་པ་དངོས་ཀྱི་ཚུལ་དགོངས་
དོན་ཟད་མེད་ནམ་མཁའ་མཛོད་ཀྱི་སྒོ་འཕར་རྒྱ་ཆེར་ཕྱེ་བ་ལས་སྟོང་བ་རྟེན་འབྱུང་གི་དོན་དུ་བཞེད་ཅིང་གསུངས་པའི་ཚུལ་ལ་
བསྟོད་པའི་སརྒ་སྟེ་གསུམ་པའོ། ། ༈ ཀུན་རྫོབ་སྣ་ཚོགས་སྣང་བའི་སྤོས་ཀུན་ཆོས་ཀྱི་
དབྱིངས་སུ་རོ་མཉམ་ཉིད། །གཟིགས་པའི་ཡེ་ཤེས་དམར་སེར་ཉི་མ་འབར་བའི་
འོད་ཀྱི་གདེངས་ཀ་ཅན། །ནང་གི་མུན་པའི་གཡུལ་གྱི་དཔུང་ལས་རྣམ་པར་རྒྱལ་
བའི་བརྡ་ཐབས་སུ། །རལ་གྲིའི་འཁྲི་ཤིང་ཀླད་ལ་སྐོར་བའི་གཞོན་ནུ་དཔའ་བོ་དེས་
སྐྱོངས་ཤིག །གང་གི་མཚར་སྡུག་དོན་སྤྱིའི་རི་མོ་འབུམ། །སྙིང་གི་མེ་ལོང་
ངོས་སུ་སུས་བཀོད་པ། །དེ་ཡི་ཁ་ནི་ལེགས་བཤད་འབྱུང་ཁུངས་སུ། །ཤིས་པར་
སྒྲུབ་མཁས་དབྱངས་ཀྱི་རྒྱལ་མོས་སྐྱོངས། །ད་དུང་བསྟོད་བསྔགས་ཤེལ་གྱི་མེ་
ལོང་དུ། །རིགས་པའི་པིར་གྱིས་བྲིས་པ་ངང་བའི་གཟུགས། །རྣམ་འགྱུར་སྟོང་
36



ལེགས་པར་བཤད་པའི་སྙིང་པོ་ལས་བརྩམས་ཏེ་སྤེལ་མར་བསྟོད་པ།
གིས་སྒེག་པའི་ལང་ཚོ་ལ། །བལྟ་འདོད་སྐལ་བ་བཟང་རྣམས་སྤྱན་རས་གཡོས།།
བརྩེ་ལྡན་མགོན་པོས་ཚངས་དབྱངས་ཀྱིས། །རང་བཞིན་མེད་ཀྱང་རྟེན་འབྱུང་དཔེ།།
ཆུ་ཟླ་སྨིག་རྒྱུ་བྲག་ཆ་སོགས། །གང་དུ་སྣང་བས་སྟོང་ན་ཡང་། །རྐྱེན་དག་
ཚོགས་ནས་འབྱུང་བ་དང༌། །རྐྱེན་འགའ་ལོག་པས་འཇིག་པ་ཡི། །སྣང་སྟོང་
གཞི་གཅིག་འདུ་བ་ལྟར། །ཆོས་རྣམས་ཀུན་ལ་སྦྱོར་ཞེས་གསུངས། །རང་བཞིན་
འགའ་ཡང་མེད་པ་དང༌། །འདི་ལ་བརྟེན་ནས་འདི་འབྱུང་བའི། །རྣམ་བཞག་
ཐམས་ཅད་འཐད་པ་གཉིས། །མི་འགལ་འདུ་བ་སྨོས་ཅི་དགོས། །བརྟེན་ནས་
འབྱུང་བའི་རྒྱུ་མཚན་གྱིས། །མཐར་ལྟ་བ་ལ་མི་བརྟེན་ཞེས། །ལེགས་གསུངས་
འདི་ནི་མགོན་ཁྱོད་ཀྱི། །སྨྲ་བ་བླ་ན་མེད་པའི་རྒྱུ། །སྟོང་བ་རྟེན་འབྱུང་དོན་ཤར་
བས། །སྟོང་པས་མེད་མཐའ་སེལ་བ་དང་། །རྟེན་འབྱུང་སྟོང་པར་ཤར་པའི་མཐུས།།
སྣང་བས་ཡོད་མཐའ་ལེགས་སེལ་ཞིང་། །སྟོང་བར་ཤར་ཚེ་ལྟོས་མིན་དུ། །ཞེན་
པའི་འཛིན་ཚུལ་ཀུན་གཞིག་ཅིང༌། །རྟེན་འབྱུང་ཤར་དང་ལྷན་ཅིག་པར། །བདེན་
ཞེན་འཛིན་སྟངས་ཀུན་འཇིག་ཕྱིར། །འདི་ཀུན་ངོ་བོས་སྟོང་བ་དང༌། །འདི་ལས་
འདི་འབྲས་འབྱུང་བ་ཡི། །ངེས་པ་གཉིས་པོ་ཕན་ཚུན་དུ། །གེགས་མེད་པར་ནི་
གྲོགས་བྱེད་པ། །འདི་ལས་ངོ་མཚར་གྱུར་བ་དང༌། །འདི་ལས་རྨད་དུ་བྱུང་བ་
གང༌། །ཚུལ་འདིས་ཁྱོད་ལ་བསྟོད་ན་ནི། །བསྟོད་པར་འགྱུར་གྱི་གཞན་དུ་མིན།།
ཟབ་ཞི་སྤྲོས་བྲལ་རང་བཞིན་འོད་གསལ་འདུས་མ་བྱས་པ་བདུད་རྩིའི་གཏམ་གྱི་སྣང་
བྱེད་འོད་རླབས་ལྡེ་འཕྲུལ་རྣམ་པར་བསྐྱོད་པ་ཡིས། །རྟེན་ཅིང་འབྲེལ་འབྱུང་ཕ་
མཐའ་བྲལ་བ་འཁོར་འདས་ཆོས་ཀྱི་ངང་ཚུལ་དག་གི་དྲི་བཟང་ཁང་བའི་སྒོ་འཕར་
བདེ་བླག་ཕྱེ་བ་ན། །བརྩོན་ཤེས་འདབ་ཆགས་དོན་གཉེར་འཕུར་ལྡིང་རྩེ་དགའ་
ལ་ཆགས་སྐལ་བཟང་རྐང་དྲུག་སྔོན་རབས་ལེགས་སྦྱངས་བག་ཆགས་འཐུག་པོའི་
37



ལེགས་པར་བཤད་པའི་སྙིང་པོ་ལས་བརྩམས་ཏེ་སྤེལ་མར་བསྟོད་པ།
གཉིད་སད་ནས། །སྣང་སྟོང་ཕན་ཚུན་མཛའ་གཅུགས་འཐམས་ཏེ་ཟུང་དུ་འཇུག་
པའི་དགོངས་ཟབ་སྦྲང་རྩིའི་ཐིག་ལེ་དག་ལ་མཆུ་ཡིས་བསྣུན་ཞིང་ཅི་དགར་འཐུང་།།
ཞེས་སྟོན་པ་བླན་མེད་པ་ལ་ཟབ་མོ་རྟེན་ཅིང་འབྲེལ་པར་འབྱུང་བ་གསུངས་པའི་སྒོ་ནས་བསྟོད་པ་ལེགས་པར་བཤད་པའི་སྙིང་
པོ་ལས་བརྩམས་ཏེ་སྤེལ་མར་བསྟོད་པ་དངོས་ཀྱི་ཚུལ་དགོངས་དོན་ཟད་མེད་ནམ་མཁའ་མཛོད་ཀྱི་སྒོ་འཕར་རྒྱ་ཆེར་ཕྱེ་བ་ལས་
སྟོང་བ་རྟེན་འབྱུང་གི་དོན་དུ་མཐོང་བའི་ཡོན་ཏན་བསྟན་པའི་སརྒ་སྟེ་བཞི་བའོ།། ༈ དོན་དམ་ཆོས་སྐུ་མཁའ་
ཁྱབ་དབྱིངས་སུ་རྣམ་པར་འདྲེས་པ་རྒྱལ་རྣམས་ཡེ་ཤེས་སྒྱུ་མའི་འཕྲུལ། །འགྲོ་
ཁམས་རྒྱ་མཚོའི་མོས་པའི་རྗེས་སོང་སྣ་ཚོགས་གཟུགས་ཀྱི་ཟློས་གར་རྣམ་པར་
བསྒྱུར་བ་ཡིས། །མཐའ་མེད་འཁོར་བའི་སྨག་རུམ་མུན་པ་གཅིག་ཅར་ཉིད་དུ་མངོན་
པར་གཞིལ་ལ་ཆེས་དཔའ་བ། །ཡབ་གཅིག་འཇམ་མགོན་ལི་ཁྲིའི་ལང་ཚོས་རྣམ་
པར་སྒེག་དེའི་ཞབས་སེན་འོད་དམར་སྙིང་གར་རྩེན། །སྲིད་ཞིའི་སྙན་དགུ་འཁྱིལ་
བ་ཚངས་པའི་མཚོ། །འཕྱུར་བའི་རླབས་ཀྱི་སྒྲ་བརྒྱ་རྒོད་པ་ལས། །མཚར་སྡུག་
ལང་ཚོའི་ཉིང་ཁུར་སྨིན་པའི་ལྷ། །ལོངས་སྤྱོད་འཁོར་ལོའི་གུར་དུ་རྩེད་འཇོས་
རོལ། །མཐུན་མིན་བསྟོད་བསྔགས་གཡས་སུ་འཁྱིལ་བའི་དུང་། །རྒུད་པའི་
རིམས་ནད་དབྱིངས་སུ་གཞིལ་བྱེད་ཅིང༌། །ས་གསུམ་ཤིས་པ་སྒྲུབ་པའི་དབྱངས་
སྙན་ཅན། །སླར་ཡང་ལྷག་བསམ་དབུགས་ཀྱིས་འདི་ལྟར་བསྐུལ། །སྟོན་གཞན་
རྗེས་སྙེགས་ཚུར་མཛེས་པ། །གྲངས་སེར་ཚངས་བརྡ་རིག་བྱེད་མཐའ། །གསང་
བ་རྒྱལ་དཔོག་དཔྱོད་པ་བ། །ཞི་བ་བྱེ་རིག་ཕྱོགས་གོས་ཅན། །རྨོངས་པས་བྲན་
དུ་བཟུང་བ་ཡིས། །གང་ཞིག་ཁྱོད་དང་ཞེ་འགྲས་པ། །དེ་ཡིས་རང་བཞིན་མེད་
པའི་སྒྲ། །མི་བཟོད་གྱུར་ལ་མཚར་ཅི་ཡོད། །སྐྱོབ་ཕ་ཉིད་མའི་རིགས་འཁྲུངས་
སྲས། །དངོས་པོ་མེད་སོགས་གསུངས་པའི་དོན། །གཞན་དངོས་དགག་དང་
སྨད་ཉུང་སྒྲ། །ངོ་བོ་ཉིད་མེད་གསུམ་དགོངས་ཞེས། །ཁྱོད་ཀྱི་གསུང་གི་གཅེས་
38



ལེགས་པར་བཤད་པའི་སྙིང་པོ་ལས་བརྩམས་ཏེ་སྤེ ལ་མར་བསྟོད་པ།
པའི་མཛོད། །བརྟེན་ནས་འབྱུང་བར་ཁས་བླངས་ནས། །སྟོང་ཉིད་ང་རོ་མི་བཟོད་
པ༑ ༑འདི་ལ་ཁོ་བོ་ངོ་མཚར་གྱུར། །རྟེན་ཅིང་འབྱུང་ལས་སྟོང་གཞན་མིན། །སྟོང་
པ་མེད་པར་རྟེན་འབྱུང་གང་། །དེ་སླད་བརྟེན་ནས་གང་འབྱུང་བ། །སྟོང་པ་ལེགས་
པར་མགོན་པོས་གསུངས། །ལྟོས་མེད་ངོ་བོས་གྲུབ་པ་རུ། །འཛིན་པའི་ནད་
ཀྱིས་གདུངས་པ་རྣམས། །གསོ་བ་བླ་མེད་རྟེན་འབྱུང་གི། །སྟོང་ཐུན་སྨན་ཡང་
དུག་འགྱུར་མཚར། །རང་བཞིན་མེད་ལ་བཀྲི་བའི་སྒོ། །བླ་མེད་རྟེན་ཅིང་འབྲེལ་
འབྱུང་གི །མིང་ཉིད་ཀྱིས་ནི་རང་བཞིན་དུ། །འཛིན་ན་ད་ཀོ་སྐྱེ་བོ་འདི། །འཕགས་
མཆོག་རྣམས་ཀྱིས་ལེགས་བགྲོད་པའི། །འཇུག་ངོགས་ཟླ་དང་བྲལ་གྱུར་པ། །ཁྱོད་
དགྱེས་གྱུར་པའི་ལམ་བཟང་དེར། །ཐབས་གང་གིས་ནི་བཀྲི་བར་བྱ། །ཚུལ་ལུགས་
འབྱེད་པའི་བློ་ཡི་མིག་ལྡོངས་རང་ཉིད་གར་འགྲོ་གཏོལ་མེད་གྱུར་ཀྱང་གཞན་དག་
འཁྲིད་པའི་དམིགས་བུའི་བརྟུལ་ཞུགས་གཡོ་སྒྱུས་འཛིན། །སྟོན་པར་ཁས་འཆེ་
མུ་སྟེགས་འཆལ་བ་མཚན་མོར་བྱེད་པའི་ངན་རྟོག་ཟེར་གྱིས་འགྲོ་བའི་བློ་ཡི་དཔལ་
གྱི་འདབ་ཅན་ཟུམ་གྱུར་པ། །ཉི་མའི་གཉེན་གྱུར་སྲིད་པའི་མིག་གི་དཀྱིལ་འཁོར་
དྲག་ཏུ་གཟི་བརྗིད་རབ་འབར་སྐྱེ་དགུ་དག་གི་རླབས་ཆེན་བསོད་ནམས་མཁའ་དབྱིངས་
སུ༑ ༑མངོན་པར་ཤར་བའི་འོད་ཀྱི་རྦ་རླབས་བདུད་རྩིས་བྲན་པས་འདབ་སྟོང་གྲོལ་
བའི་ངང་ཚུལ་ལ་ཆགས་རྐང་དྲུག་གླུ་ཡི་རོལ་པ་འཛིན། །ཞེས་སྟོན་པ་བླ་ན་མེད་པ་ལ་ཟབ་
མོ་རྟེན་ཅིང་འབྲེལ་པར་འབྱུང་བ་གསུངས་པའི་སྒོནས་བསྟོད་པ་ལེགས་པར་བཤད་པའི་སྙིང་པོ་ལས་བརྩམསཏེ་སྤེལ་མར་བསྟོད་
པ་དངོས་ཀྱི་ཚུལ་དགོངས་དོན་ཟད་མེད་ནམ་མཁའ་མཛོད་ཀྱི་སྒོ་འཕར་རྒྱ་ཆེར་ཕྱེ་བ་ལས་སྟོང་བ་རྟེན་འབྱུང་གི་དོན་དུ་མཐོང་
བའི་ཉེས་དམིགས་བསྟན་པའི་སརྒ་སྟེ་ལྔ་བའོ།། ༈ སྣང་བཀྲག་སྤྲོས་པའི་ཡོ་ལང་ཇི་སྙེད་པ།།
སྟོང་བའི་གཤིས་སུ་རོ་མཉམ་ཉིད་གཟིགས་པའི། །ཡེ་ཤེས་དམར་སེར་འོད་ཀྱི་
ཕུང་བོའི་སྐུར། །རབ་བཞེངས་ཟུར་ཕུད་ལྔ་བས་རྟག་སྐྱོངས་མཛོད། །ཟླ་བའི་
39



ལེགས་པར་བཤད་པའི་སྙིང་པོ་ལས་བརྩམས་ཏེ་སྤེལ་མར་བསྟོད་པ། །
འཇིག་རྟེན་འཛུམ་པའི་བཞིན་རས་ལས། །ཨུཏྤལ་ཟུར་མིག་ཞགས་པའི་འཕྲུལ་
འཁོར་གྱིས། །སྲིད་གསུམ་ཡིད་ཀྱི་བརྟན་པ་འཕྲོག་བྱེད་མས། །སྨྲ་བ་ངག་གི་
གཏེར་བརྒྱ་གྲོལ་བར་མཛོད། །ཡབ་རྗེ་རྒྱལ་བའི་གསུང་གི་གསང་བ་ཡི། །མཛོད་
ཀྱི་གཅེས་པ་ཟབ་མོ་རྟེན་འབྱུང་ཚུལ། །དབང་དུ་བྱ་བའི་འཁོར་ལ་ཇི་ལྟར་དུ། །འདོམས་
པ་དེ་ལྟར་བསྔགས་པའི་རྗེས་སུ་ཟློག །སྟོང་པ་ཞེས་བྱ་དོན་བྱེད་པས། །སྟོང་
པའི་དོན་མིན་བདེན་པས་ཏེ། །རྟེན་འབྱུང་རྒྱུ་ལས་རང་བཞིན་གྱིས། །འབྱུང་
བའི་དོན་མིན་སྒྱུ་མའི་ཚུལ། །དེ་ཕྱིར་སྟོང་དང་རྟེན་འབྱུང་གི །སྒྲ་དོན་ལེགས་
པར་ངེས་པ་ན། །གཞི་གཅིག་ལ་ནི་སྣང་སྟོང་གཉིས། །མི་འགལ་འདུ་བ་ཉིད་
འགྱུར་གྱི། །རང་བཞིན་བཅོས་མིན་བལྟོས་མེད་དང་། །རྟེན་འབྲེལ་བལྟོས་དང་
བཅོས་མ་གཉིས། །ཇི་ལྟ་བུ་ན་གཞི་གཅིག་ལ། །མི་འགལ་འདུ་བ་ཉིད་དུ་འགྱུར།།
དེ་ཕྱིར་བརྟེན་ནས་འབྱུང་བ་གང༌། །རང་བཞིན་གྱིས་ནི་གདོད་མ་ནས། །རྣམ་
པར་དབེན་ཡང་དེར་སྣང་བས། །འདི་ཀུན་སྒྱུ་མ་བཞིན་དུ་གསུངས། །ཨེ་མའོ་
མགོན་པོས་གང་ཞིག་ལས། །ཀུན་རྫོབ་དང་ནི་དོན་དམ་པ། །བསྙད་པ་དེ་ལས་
རིམ་བཞིན་དུ། །འཇུག་ལྡོག་ཚུལ་ནི་གསུངས་པ་ལགས། །ཁྱོད་ཀྱིས་ཇི་ལྟར་
བསྟན་པ་ལ། །རྒོལ་བ་འགས་ཀྱང་ཆོས་མཐུན་དུ། །གླགས་མི་རྙེད་པར་གསུངས་
པ་ཡང་། །འདི་ཉིད་ཀྱིས་ནི་ལེགས་པར་འཁུམས། །འགལ་འདུའི་མཚོན་གྱིས་
རང་གི་ལུས། །རྨས་སླད་མུ་སྟེ གས་རྒོལ་བརྩམས་པ། །ཡན་ལག་བཞི་ལྡན་
དམག་དཔུང་གཡུལ། །བཟློག་འདོད་དམུས་ལོང་དབྱུག་ཐོགས་བཞིན། །ཅི་
སླད་ཅེ་ན་འདི་བཤད་པས། །མཐོང་དང་མ་མཐོང་དངོས་པོ་ལ། །སྒྲོ་འདོགས་པ་
དང་སྐུར་འདེབས་ཀྱི། །གོ་སྐབས་རིང་དུ་མཛད་ཕྱིར་རོ། །གྲོལ་འབྲས་སྐུ་གཉིས་
ཟུང་འཇུག་པ། །གྲོལ་བྱེད་ཐབས་ཤེས་ཟུང་འབྲེལ་གྱི། །རྗེས་འགྲོ་དེ་ཡང་དམིགས་



རgq
ལེགས་པར་བཤད་པའི་སྙིང་པོ་ལས་བརྩམས་ཏེ་སྤེལ་མར་བསྟོད་པ།
པ་ཡི། །སྣང་སྟོང་ངེས་ཚུལ་ལ་རག་ཕྱིར། །ཁྱོད་ཀྱི་སྨྲ་བ་ཟླ་མེད་པར། །མཐོང་
བའི་རྒྱུ་མཚན་རྟེན་འབྱུང་གི །ལམ་འདི་ཉིད་ཀྱིས་གསུངས་གཞན་ཡང་། །ཚད་
མར་གྱུར་པར་ངེས་པ་སྐྱེ། །སྣ་ཚོགས་ཁམས་ཀྱི་མོས་པ་མང་ལྡན་དེ་བཞིན་རེ་
བའི་ཡིད་ཀྱི་ཞགས་པ་དམ་པོས་ཀུན་ནས་བཅིངས་གྱུར་པ༑ ༑དེ་དག་ལ་ནི་རང་
སྐལ་འཚམས་པའི་ཆོས་ཀྱི་སྒོ་མོ་བགྲང་མཐའ་ཡས་པ་ཇི་སྙེད་གསུངས་པ་དེ་སྙེད་
ཀུན། །རྟག་ཆད་མཐར་ལྟའི་གཡང་སར་མཆོངས་ལ་རྭ་བ་ལྟར་གྱུར་རྟེན་ཅིང་འབྲེལ་
འབྱུང་སྙན་པའི་གླིང་བུ་རྒྱུད་གཅིག་པའི། །གདངས་སུ་གཞོལ་བས་ལེགས་གསུང་
ཀུན་ཆུབ་དྲན་དབང་བྱེ་བའི་རི་སྐྱེས་བུ་མོ་དབང་མེད་ཕྱོགས་དེར་ཡི་ག་བསྒྱུར། །ཞེས་
སྟོན་པ་བྲན་མེད་པ་ལ་ཟབ་མོ་རྟེན་ཅིང་འབྲེལ་པར་འབྱུང་བ་གསུངས་པའི་སྒོ་ནས་བསྟོད་པ་ལེགས་པར་བཤད་པའི་སྙིང་པོ་ལས་
བརྩམས་ཏེ་སྤེལ་མར་བསྟོད་པ་དངོས་ཀྱི་ཚུལ་དགོངས་དོན་ཟད་མེད་ནམ་མཁའ་མཛོད་ཀྱི་སྒོ་འཕར་རྒྱ་ཆེར་ཕྱེ་བ་ལས་སྟོང་བ་
རྟེན་འབྱུང་གི་དོན་དུ་གསུངས་པས་མཐར་ལྟསྤོང་ཞིང་བཀའ་ཐམས་ཅད་ཚད་མར་བསྒྲུབས་པའི་སརྒ་སྟེ་དྲུག་པའོ། །
༈ མཁྱེན་རབ་རལ་གྲི་འབར་བའི་འཕྲུལ་འཁོར་གྱིས། །གཉིས་སྣང་འཁྲུལ་
བའི་སྲོག་རྩ་བཅད་པའི་ཁྲག །དམར་སེར་མཚམས་སྤྲིན་གཞོན་ནུའི་རང་མདངས་
སུ༑ ༑འཕོས་པ་འཇམ་མགོན་བློ་ཡི་གཏེར་དེས་སྐྱོངས། །བརྩེ་ཆེན་བདེ་བ་དབྱིངས་
སུ་ཞུགས་པའི་གདངས། །སྒྲ་དབྱངས་རྒྱ་མཚོ་སྙན་པའི་རོ་བརྒྱ་བར། །རྗེས་
ཆགས་ཚངས་པའི་ཡིད་ལས་རང་བྱུང་ལྷ། །བི་ཊཱར་རྒྱུད་མངས་མགྲིན་པའི་དོ་
རར་རྡུངས། །འཇམ་མགོན་མི་ཡི་ཟོལ་འཆང་ཡབ་རྗེའི་གཞུང་། །ཟབ་བརླིང་
ཚིག་རེར་རིགས་ཚུལ་བརྒྱ་ཕྲག་གི །སྣང་བསྟན་རི་མོ་རྫོགས་པའི་མེ་ལོང་འདིར།།
མིག་ནི་དོན་ཡོད་འདོད་པས་བལྟ་བར་རིགས། །འདུས་ཤིང་བྱས་ཀུན་སྐད་ཅིག་
མ༑ ༑ཟག་པའི་རྒྱུས་བྱུང་སྡུག་བསྔལ་ཉིད། །དམིགས་སོ་ཅོག་ཀུན་བདག་
གིས་དབེན། །མྱ་ངན་འདས་གཅིག་ཞི་བསིལ་ཆོས། །དོན་བཞིན་གཟིགས་ནས་
41



ལེགས་པར་བཤད་པའི་སྙིང་པོ་ལས་བརྩམས་ཏེ་སྤེལ་མར་བསྟོད་པ།
ལེགས་གསུང་བ། །ཁྱོད་ཀྱི་རྗེས་སུ་སློབ་པ་ལ། །རྒུད་པ་ཐམས་ཅད་རིང་དུ་
གྱུར། །ཉེས་ཀུན་རྩ་བ་ལྡོག་ཕྱིར་རོ། །ཁ་ཅིག་ཆད་པར་ལྟ་བ་ནི། །མནར་མེད་
མེ་ཡི་བུད་ཤིང་ཉིད། །གཞན་དག་རྟག་པར་ལྟ་བ་ཡང་། །སྲིད་གསུམ་བརྒྱུད་
མར་འཁོར་བའི་གཞི། །ཁྱོད་ཀྱི་བསྟན་ལས་ཕྱིར་ཕྱོགས་པས། །ཡུན་རིང་ངལ་
བ་བསྟེན་བྱས་ཀྱང་། །ཕྱི་ཕྱིར་སྐྱོན་རྣམས་བོས་པ་བཞིན། །བདག་ཏུ་ལྟ་བ་བརྟན་
ཕྱིར་རོ། །བདག་ལྟའི་ཞེན་ཡུལ་སྒྲུབ་འགོག་པས། །རང་གཞན་གཅེས་པར་
འཛིན་བསླང་སྟེ། །དྲི་མས་བསྒོས་ཤིང་དག་འགྱུར་ཁྱད། །དུག་དང་བདུད་རྩིས་
མཚོན་ནུས་མིན། །ཨེ་མའོ་མཁས་པས་འདི་གཉིས་ཀྱི། །ཁྱད་པར་ཁོང་དུ་ཆུད་
གྱུར་པ། །དེ་ཚེ་རྐང་གི་ཁོང་ནས་ནི། །ཁྱོད་ལ་ཅི་ཕྱིར་གུས་མི་འགྱུར། །བསྡུས་
རྒྱས་མངའ་ལ་བསྣན་དོར་བྲལ། །རྣམ་གྲངས་མང་ཡང་ཟློས་བུས་དབེན། །སྤྲོས་
པ་རྒྱ་ཆེ་སྙིང་པོ་ཅན། །ཀུན་ཀྱང་དོན་དམ་ལ་གཞོལ་བ། །ཁྱོད་གསུང་དུ་མ་ཅི་
ཞིག་སྨོས། །ཆ་ཤས་ར་ཡི་དོན་ཙམ་ལའང༌། །འོལ་སྤྱི་ཙམ་གྱི་ངེས་རྙེད་པ། །དེ་
ལའང་མཆོག་གི་བདེ་བ་སྟེར། །རྗེས་བསྟན་གསུང་གི་ཆོ་འཕྲུལ་གྱིས། །སྲིད་
ཞིའི་འཇིཊ་ལས་སྒྲོལ་མཁས་པ། །སྐྱབས་འོས་གཅིག་པུ་ཁྱོད་བཏང་ནས། །གཞན་
འཚོལ་གང་དག་ལས་ཀྱིས་གནོངས། །འགྲོ་བ་ཡོངས་ཀྱི་རེ་བའི་འདུན། །གཅིག་
ཅར་སྐོང་ཞིང་དགེ་ལེགས་ཀྱི། །སྲོག་ཟུངས་བརྟས་བྱེད་བདུད་རྩིའི་ཆོས། །བགོ་
བཤའ་འགྱིད་པ་ཁྱོད་གཅིག་ལགས། །ཀྱེ་ཧུད་བདག་བློ་རྨོངས་བས་བཅོམ། །འདི་
འདྲའི་ཡོན་ཏན་ཕུང་བོ་ལ། །རིང་ནས་སྐྱབས་སུ་སོང་གྱུར་ཀྱང་། །ཡོན་ཏན་ཆ་
ཙམ་མ་འཚལ་ཏོ། །འོན་ཀྱང་འཆི་བདག་ཁར་ཕྱོགས་པའི། །སྲོག་གི་རྒྱུན་ནི་
མ་ནུབ་པར། །ཁྱོད་ལ་ཅུང་ཟད་ཡིད་ཆེས་པ། །འདི་ཡང་སྐལ་བ་བཟང་སྙམ་
བགྱིད། །བྱེད་པོ་རང་དབང་མེད་ཅེས་སེངྒེའི་སྒྲ། །སྒྲོག་བཞིན་བྱ་བྱེད་ལས་ཀུན་
42



ལེགས་པར་བཤད་པའི་སྙིང་པོ་ལས་བརྩམས་ཏེ་སྤེལ་མར་བསྟོད་པ།
རྗེས་སུ་སྟོན། །འཁོར་འདས་རང་བཞིན་རྡུལ་ཙམ་མ་དམིཊ་དང༌། །ཀུན་བྱང་
རྒྱུ་འབྲས་ཚུལ་བཞིན་འཇོག་ཤེས་ཕྱིར། །སྟོན་པའི་ནང་ན་རྟེན་འབྲེལ་སྟོན་པ་དང༌།།
ཤེས་རབ་ནང་ན་རྟེན་འབྲེལ་ཤེས་པ་གཉིས། །འཇིག་རྟེན་དག་ན་རྒྱལ་བའི་དབང་
བོ་བཞིན། །ཕུལ་བྱུང་ལེགས་པར་ཁྱོད་མཁྱེན་གཞན་གྱིས་མིན། །ཕྱོགས་དང་
རིས་བྲལ་ནམ་མཁའི་མཐས་གཏུགས་འགྲོ་བའི་ཡིད་ཀྱི་ཉལ་འགྲོ་མ། །འཁྲུལ་
བའི་ལག་ལྡན་རྒྱུག་ཅིང་མཆོངས་པའི་རྡོག་པས་རབ་ཏུ་བརྫིས་གྱུར་ཏེ། །ཀུན་
ཏུ་རྟོག་པའི་རྡུལ་མང་རབ་བསླངས་རྙོག་པའི་དྲི་མ་མཆིས་སོ་ཅོག །དག་བྱེད་ཚད་
མ་ཉིད་གྱུར་སྔོན་མེད་ཀེ་ཏ་ཀ་ནི་ཁྱོད་གཅིག་ཉིད། །ཅེས་སྟོན་པ་བླ་ན་མེད་པ་ལ་ཟབ་མོ་རྟེན་
ཅིང་འབྲེལ་པར་འབྱུང་བ་གསུངས་པའི་སྒོ་ནས་བསྟོད་པ་ལེགས་པར་བཤད་པའི་སྙིང་པོ་ལས་བརྩམས་ཏེ་སྤེལ་མར་བསྟོད་པ་
དངོས་ཀྱི་ཚུལ་དགོངས་དོན་ཟད་མེད་ནམ་མཁའ་མཛོད་ཀྱི་སྒོ་འཕར་རྒྱ་ཆེར་ཕྱེ་བ་ལས་སྟོན་པ་ཉག་གཅིག་གྲོལ་བ་དོན་གཉེར་
ལ་མི་བསླུ་བར་བསྒྲུབས་པའི་སརྒ་སྟེ་བདུན་པའོ། ། ༈ ཆོས་སྐུ་སྐྱེ་མེད་མཁའ་ཡི་རང་བཞིན་
སྒྲིབ་བྲལ་དབྱིངས་སུ་རོ་མཉམ་ཉིད་ཞུགས་རྒྱལ་རྣམས་ཡེ་ཤེས་སྒྱུ་འཕྲུལ་གར།།
མཚན་དཔེ་སྣང་བྱེད་འོད་ཀྱི་རྩེ་དགས་ཀུན་རྨོངས་མུན་པའི་སྨག་རུམ་མཐར་བྱེད་
རྡོ་རྗེ་རྣོན་པོར་འབར་བ་ཡི། །གཟི་བྱིན་འོད་དམར་ལི་ཁྲིའི་ཐིགས་འཕྲེང་རྒྱུན་གྱིས་
རྟག་བསྐྱངས་ཆོས་འཁོར་པདྨོ་རྣམ་པར་བཞད་པའི་གེ་སར་གྱི། །དོག་པའི་དངོས་
ཀུན་ལུང་རྟོགས་སྦྲང་རྩིའི་བཅུད་ཆགས་ལ་རོལ་རྐང་དྲུག་གླུ་ཡིས་རྒྱལ་བསྟན་ཁོར་
ཡུག་འགེངས་པར་མཛོད། །བརྗོད་བྲལ་ཐུགས་ཀྱི་གསང་བ་ཀུན་འདུས་ཁམས།།
མཚན་དཔེའི་སྙིང་པོར་སྨིན་པ་སྒྲ་དབྱངས་ལྷ། །ཆོས་དོན་རྣམ་འབྱེད་སྤོབས་པ་
ངག་ཚིག་གཏེར། །སྙིང་མགྲིན་འཁོར་ལོའི་ལྟེ་བར་དེང་འདིར་རྡོལ། །རྒྱལ་
རྣམས་དགོངས་མཐིལ་རྟེན་འབྱུང་པི་ཝང་སྒྲ། །གཅིག་ཉིད་དབང་བོར་འཚམས་
པའི་སྣ་ཚོཊ་གདངས། །ཀུན་ཀྱང་ཞི་བ་མཆོག་གི་དཔལ་སྟེར་བའི། །ཐབས་སུ་
43



ལེགས་པར་བཤད་པའི་སྙིང་པོ་ལས་བརྩམས་ཏེ་སྤེལ་མར་བསྟོད་པ། །
སྙན་དགུར་འཁྲོལ་བར་རྗེས་སུ་བསྔཊ། །ཆགས་བྲལ་ཚུལ་གྱིས་མགུ་བ་དང་། །རྒྱ་
ཆེ་ས་དང་ཕར་ཕྱིན་མོས། །ཟབ་མོར་ལྷག་པར་གུས་པ་ཡི། །འགྲོ་ཁམས་རྒྱ་
མཚོའི་སྐལ་བ་བཞིན། །ཁྱོད་ཀྱིས་ཇི་སྙེད་བཀའ་སྩལ་བ། །རྟེན་འབྲེལ་ཉིད་
ལས་བརྩམས་ཏེ་འཇུག །དེ་ཡང་མྱ་ངན་འདའ་ཕྱིར་ཏེ། །ཞི་འགྱུར་མིན་མཛད་
ཁྱོད་ལ་མེད། །ཆགས་པའི་འདབ་བྱིང་དགའ་བོ་གཅུང༌། །གཏུམ་ཆེན་ཁྲོས་པ་
སོར་མོའི་འཕྲེང༌། །གཏི་མུག་སྨག་འཐུམ་ལམ་ཆུང་སོགས། །རྗེས་བསྟན་
འཕྲུལ་གྱིས་ཞི་བར་དྲངས། །ཀྱེ་མའོ་ཁྱོད་ཀྱི་བསྟན་པ་ནི། །གང་གི་རྣ་བའི་ལམ་
སོང་བ། །དེ་དག་ཐམས་ཅད་ཞི་འགྱུར་ཕྱིར། །ཁྱོད་བསྟན་འཛིན་པར་སུ་མི་གུས།།
སྣ་ཚོགས་ཁམས་ཀྱི་རྗེས་སོང་ཡང་། །རིགས་ཚུལ་བརྒྱ་ལྡན་ཚད་མ་ཅན། །བདེན་
པ་གཉིས་ལ་ལེགས་བརྟེན་ཅིང་། །མངོན་མཐོ་ངེས་ལེགས་ལས་བརྩམས་ཕྱིར།།
ཕས་རྒོལ་མཐའ་དག་འཇོམས་པ་དང༌། །ལྟག་འོག་འགལ་འདུས་སྟོངས་པ་དང་།།
སྐྱེ་རྒུའི་དོན་གཉིས་སྟེ ར་བྱེད་པ། །ལུགས་འདིར་ཁོ་བོ་སྤྲོ་བ་འཕེལ། །གང་
གིས་རྗེས་བསྟན་ཉི་མ་འབར་བའི་འོད་ཀྱི་གདེངས་ཀ་རྣམ་པར་བསྐྱོད་པས་རེག་པ་
ན༑ ༑སྙིང་གི་རི་བོའི་བ་གམ་དག་ལ་རིང་ནས་ཉལ་བའི་མུན་པའི་འཕྲེང་བ་ནུབ་
འགྱུར་ཞིང་། །དགེ་ལེགས་པདྨའི་ནགས་ཚལ་དར་བར་རྣམ་གྲོལ་མ་དྷུ་ར་ཡི་ཐིག་
ལེ་མངོན་པར་འཛིན། །ཞི་དུལ་དྲི་མེད་གེ་སར་ལ་ཆགས་རྐང་དྲུག་ཡོངས་ཀྱི་འཇུག་
ངོགས་གཅིག་གྱུར་ཨེ་མ་ཧོ། །ཞེས་སྟོན་པ་བླ་ན་མེད་པ་ལ་ཟབ་མོ་རྟེན་ཅིང་འབྲེལ་པར་འབྱུང་བ་གསུངས་
པའི་སྒོནས་བསྟོད་པ་ལེགས་པར་བཤད་པའི་སྙིང་པོ་ལས་བརྩམས་ཏེ་སྤེལ་མར་བསྟོད་པ་དངོས་ཀྱི་ཚུལ་དགོངས་དོན་ཟད་མེད་
ནམ་མཁའ་མཛོད་ཀྱི་སྒོ་འཕར་རྒྱ་ཆེར་ཕྱེ་བ་ལས་བསྟན་པ་ཁོ་ན་ཐར་འདོད་ཀྱི་འཇུག་ངོགས་སུ་བསྟན་པའི་སརྒ་སྟེ་བརྒྱད་པའོ།།
༈ གང་གི་ཞབས་སེན་ནོར་བུའི་འོད་ཀྱི་རླབས། །རལ་བའི་ནགས་སུ་འཐུལ་
བའི་དཔའ་བོ་དག །མི་ཤེས་རྨོངས་པ་བཅོམ་པའི་རྒྱལ་རྔ་ཆེ། །བརྡུངས་པས་
44



ལེགས་པར་བཤད་པའི་སྙིང་པོ་ལས་བརྩམས་ཏེ་སྤེལ་མར་བསྟོད་པ། །
ས་གསུམ་ཤིས་པ་སྒྲུབ་དེས་སྐྱོངས། །ཡེ་ཤེས་སྒྱུ་མ་འཕྲུལ་གྱི་ལང་ཚོའི་དཔལ།།
སྡུག་གུ་སྲིད་ན་མཛེས་པའི་ཉིང་ཁུའི་བཅུད། །དྲི་ཟའི་ཚལ་ན་སྒེག་འཆང་རོ ལ་
པ་མོ། །རེ་བའི་ཤིང་རྟ་རིན་ཆེན་གསུམ་གྱིས་སྐོངས། །སྙིང་ནས་གུས་པ་མཆོག་
གི་བཞིན་རས་རྒྱས། །རིགས་ཚུལ་སྟོང་གིས་སྤུད་པའི་འཕྱང་འཕྲུལ་གཡོ། །ཟང་
ཕྲ་དཔག་དཀའི་རྗེས་བསྔགས་མི་ན་ཀ། །དྲི་མེད་ཚིག་གིས་སྒེག་པའི་གར་གྱིས་
རྩེན། །སྲིད་འདིར་ནོར་དང་གྲཊ་སླད་དུ། །རྨོངས་རྣམས་གཅེས་པའི་སྲོག་ཀྱང་
འདོར། །དབྱིག་གི་སྙིང་བོ་མཁྱེན་ཁྱོད་བཞིན། །ལེཊ་བཤད་སྲོག་གིས་འཇལ་
བ་སུ། །འདི་ཡི་ཕྱིར་དུ་ཁྱོད་ཀྱིས་ནི། །ལ་ལར་སྐུ་དང་གཞན་དུ་སྲོག །སྡུག་
པའི་གཉེན་དང་ལོངས་སྤྱོད་ཚོགས། །གྲངས་མེད་སྐལ་བར་ཡང་ཡང་བཏང༌།།
མི་བསྲུན་རྔོན་པ་དག་ལས་ཀྱང་། །སྐུ་ལུས་གཏའ་མར་བཞག་བྱས་ནས། །ཁྱོད་
ཀྱིས་ལེགས་བཤད་བླངས་གྱུར་ན། །དམ་པ་དག་ལས་སྨོས་ཅི་འཚལ། །གང་
གི་ཡོད་ཏན་མཐོང་པ་ཡིས། །ལྕགས་ཀྱུས་ཉ་ལ་ཇི་བཞིན་དུ། །ཉིད་ཀྱི་ཐུགས་
དྲངས་ཆོས་དེ་ནི། །ཁྱོད་ལས་མ་ཐོས་སྐལ་བ་ཞན། །ཡེ་ཤེས་སྒྱུ་མའི་ལང་ཚོའི་
སྐུ༑ ༑བལྟ་བས་མི་ངོམས་རང་བཞིན་ཅན། །སྐྱེ་དགུའི་མིག་གི་བདུད་རྩི་གང་།།
དངོས་སུ་མ་འཐུངས་བསོད་ནམས་ཕྲ༑ ༑དེ་ཡི་མྱ་ངན་ཤུགས་ཀྱིས་ནི། །སྡུག་
པའི་བུ་ལ་མ་ཡི་ཡིད། །རྗེས་སུ་སོང་བ་ཇི་བཞིན་དུ། །བདག་གི་ཡིད་ནི་གཏོང་
མི་བྱེད། །ངག་ཀྱང་དབུགས་རླུང་རང་སོར་ནི། །མི་གནས་དབྱུང་བ་རིང་བོས་
འདའ། །ལུས་ཀྱི་འཁྲི་ཤིང་ཚུཊ་བྲལ་ཞིང༌། །མཆི་མའི་རྒྱུན་གྱི་དོ་ཤལ་སྒེག །འདི་
ལའང་ཁྱོད་གསུང་བསམས་པ་ན། །མཚན་དཔེའི་དཔལ་གྱིས་རབ་ཏུ་འབར། །འོད་
ཀྱི་དྲ་བས་ཡོངས་བསྐོར་བའི། །སྟོན་པ་དེ་ཡི་ཚངས་དབྱངས་ཀྱིས། །རྗེས་སུ་
བསྒྲགས་པ་བསླུ་མེད་བཀའ། །ཐོག་མ་བར་མཐའ་དགེ་བ་ཅན། །ཐོས་ཤིང་སེམས་
45



ལེགས་པར་བཤད་པའི་སྙིང་པོ་ལས་བརྩམས་ཏེ་སྤེལ་མར་བསྟོད་པ།
དང་སྒོམ་པ་ན། །ཡིད་ལ་བདུད་རྩི་ཉིད་འགྱུར་བ། །འདི་ནི་འདི་ལྟར་གསུངས་
སྙམ་དུ། །ཡིད་ལ་ཐུབ་པའི་གཟུགས་བརྙན་ནི། །ཤར་བ་ཙམ་ཡང་ཚ་བ་ཡིས།།
གདུངས་ལ་ཟླ་ཟེར་བཞིན་དུ་སྨན། །སྲིད་པའི་ཚ་གདུང་ཡོང་ཡེ་གཞིལ་བྱེད་ཅིང་།།
ཞི་བསིལ་རྣམ་གྲོལ་བདུད་རྩིའི་ཆར་འབེབས་པ། །སྨྲ་བའི་ཟླ་བ་མཆོག་གི་འཛུམ་
ཞལ་འོད། །རེག་པ་དེ་དག་ཀུན་ཀྱང་ཕྱག་བྱར་འོས། །གང་གི་དཀའ་སྤྱད་གཏམ་
སྙན་གླུ་དབྱངས་ལྷ་དང་ལྷ་མིན་མི་འམ་ཅི་དང་དྲི་ཟའི་བུ་མོས་མངོན་པར་བསྒྲགས་
པ་འོད་སྟོང་ཟེར་འཕྲེང་སྤྲོས་པ་ན། །ལུས་མེད་བདག་པོའི་བཀའ་ཡི་མངགས་
གཞུག་མཐོ་རིས་བུ་མོ་མིག་གི་བུང་བ་རྣམ་པར་གཡོ་ལྡན་བཞིན་རས་ཀུ་མུད་ནགས་
ཚལ་དག་ནི་ཟུམ་འགྱུར་ཞིང་། །ཕྱོགས་ཀྱི་འཁོར་ལོའི་དོ་ར་ཡངས་པོར་དགེ་མཚན་
པདྨའི་དགའ་ཚལ་དར་བར་སྐྱེ་དགུའི་སྦྲང་རྩིའི་བརྟུལ་ཞུགས་པ་རྣམས་སྦྲང་ཆང་
བཏུང་བས་རབ་ཚིམ་སྟེ། །སྐྱིད་པའི་ཤིས་བརྗོད་གླུ་ཡི་འགྱུར་ཁུག་ཁོ་ར་ཁོར་ཡུག་
ཀུན་ཏུ་སྒྲོག་མཛད་དེ་ཡི་བཀའ་དྲིན་དཔལ་བེའུའི་རི་མོ་མ་འདྲེས་སྙིང་གི་མེ་ལོང་
ངོས་སུ་བཀོད། །ཅེས་སྟོན་པ་བླ་ན་མེད་པ་ལ་ཟབ་མོ་རྟེན་ཅིང་འབྲེལ་པར་འབྱུང་བ་གསུངས་པའི་སྒོ་ནས་བསྟོད་
པ་ལེགས་པར་བཤད་པའི་སྙིང་པོ་ལས་བརྩམས་ཏེ་སྤེལ་མར་བསྟོད་པ་དངོས་ཀྱི་ཚུལ་དགོངས་དོན་ཟད་མེད་ནམ་མཁའ་མཛོད་
ཀྱི་སྒོ་འཕར་རྒྱ་ཆེར་ཕྱེ་བ་ལས་སྟོན་པའི་བཀའ་དྲིན་རྗེས་སུ་དྲན་ཚུལ་གྱི་སརྒ་སྟེ་དགུ་བའོ། ། ༈ མཐའ་དག་
ཤེས་བྱའི་དཀྱིལ་འཁོར་སྣང་བརྙན་རིས། །རྡུལ་བྲལ་མེ་ལོང་ཡེ་ཤེས་ངོས་ཉིད་
དུ༑ ༑འགོག་མེད་བཀྲ་བ་ལི་ཁྲིའི་ལང་ཚོ་ཅན། །རྟག་པར་མི་ཤིགས་སེམས་སུ་
གཉིས་མེད་རོལ། །གང་གི་མཛེས་སྡུག་མཚན་དཔེའི་འོད་རིས་འབུམ། །ཏིང་
འཛིན་པིར་གྱིས་སྙིང་ལ་སུས་འགོད་པ། །དེ་ཡི་ལོངས་སྤྱོད་འཁོར་ལོའི་སྦུབས་
ཀྱི་རྒྱ། །གྲོལ་བའི་དམ་པ་སྦྱིན་མཁས་མ་དེས་སྐྱོངས། །ཡབ་རྗེའི་ལེགས་གསུང་
ཨ་མྲའི་ཚལ་ཡངས་པོར། །རྣམ་པར་སྤེལ་བ་འོ་རྒྱུན་གྱིས་བཅུས་པས། །མངར་
46



ལེགས་པར་བཤད་པའི་སྙིང་པོ་ལས་བརྩམས་ཏེ་སྤེལ་མར་བསྟོད་པ།
ཁྱད་ཟད་མི་ཤེས་པའི་དཔལ་གྱི་འབྲས། །སྨིན་འདི་དཔྱོད་ལྡན་བློ་ཡིས་མྱང་བར་
རིགས། །སྐྱེ་དགུ་རྣམས་ཀྱི་སྙིང་གི་ངོགས། །སྨག་རུམ་མུན་པས་ཁྱབ་གྱུར་
པ༑ ༑ཅིག་ཅར་སེལ་བྱེད་ས་གསུམ་གྱི། །སྤྱི་མཐུན་སྒྲོན་མེ་རིང་ནས་སྤར། །དེ་
ལྟར་རྨད་དུ་བྱུང་བ་ཡི། །ལུགས་བཟང་དེ་ཡང་མི་མཁས་པའི། །སྐྱེ་བོས་བལ་
བ་ཛ་བཞིན་དུ། །རྣམ་པ་ཀུན་ཏུ་འཛིངས་པར་བྱས། །ཁ་ཅིག་དོན་དམ་བདེན་
དངོས་སྨྲ༑ ༑འགའ་ཞིག་ཤེས་པར་བྱ་མིན་སྐད། །གཞན་དག་ཅིར་ཡང་འཛིན་
མེད་ལོ། །ཕལ་ཆེར་ཀུན་རྫོབ་འཁྲུལ་ངོར་བསྐྱལ། །ཚུལ་འདི་མཐོང་ནས་བདག་
གིས་ནི། །འབད་པ་དུ་མས་མཁས་པ་ཡི། །རྗེས་སུ་འབྲངས་ནས་ཁྱོད་ཀྱི་ནི། །
དགོངས་པ་ཡང་དང་ཡང་དུ་བཙལ། །ཨེ་མའོ་ཁྱོད་ཀྱི་དགོངས་པའི་མཐིལ། །བསྟན་
པའི་སྙིང་པོ་རྟེན་འབྱུང་གི །བདུད་ རྩི་མྱོང་སླད་ངལ་བ་ནི། །སྐོམ་པས་ཆབ་
དག་དམིགས་བུ་དང༌། །བྲལ་བའི་ལོང་བ་ཕྱོགས་རྒྱུག་བཞིན། །རྟེན་པར་འདོད་
ཀྱང་དེ་དག་གི །གཞུང་ལ་རབ་ཏུ་མ་སྦྱངས་ཤིང༌། །རིགས་པའི་གནད་གསང་
ཕྲ་བ་དག །མི་ཤེས་དྲང་ངེས་ཇི་ལྟར་འབྱེད། །དེ་ཕྱིར་ཤིང་རྟ་ཆེ་རྣམས་ཀྱིས། །རིགས་
པའི་མིག་ནི་བྱིན་པ་ལ། །རིང་ནས་འདྲིས་བྱས་ཟབ་གནས་དག །འབྱེད་ཕྱིར་
དཀའ་ཐུབ་བསྟེན་པ་ན། །ཁྱོད་ཀྱི་བླ་མེད་ཐེག་པའི་ཚུལ། །ཡོད་དང་མེད་པའི་
མཐའ་སྤངས་ཏེ། །ཇི་བཞིན་འགྲེལ་པར་ལུང་བསྟན་པ། །ཀླུ་སྒྲུབ་གཞུང་ལུགས་
ཀུན་དའི་ཚལ། །དྲི་མེད་མཁྱེན་པའི་དཀྱིལ་འཁོར་རྒྱས། །གསུང་རབ་མཁའ་
ལ་ཐོགས་མེད་རྒྱུ། །མཐར་འཛིན་སྙིང་གི་མུན་པ་སེལ། །ལོག་སྨྲའི་རྒྱུ་སྐར་
ཟིལ་གནོན་པ། །དཔལ་ལྡན་ཟླ་བའི་ལེགས་བཤད་ཀྱི། །འོད་དཀར་འཕྲེང་བས་
གསལ་བྱས་པ། །བླ་མའི་དྲིན་གྱིས་མཐོང་བའི་ཚེ། །བདག་གི་ཡིད་ཀྱིས་ངལ་
གསོ་ཐོབ། །གཤེགས་བལྟམས་རོལ་དང་ཁབ་ནས་འབྱུང༌། །དཀའ་སྤྱད་བདུད་
A7



ལེགས་པར་བཤད་པའི་སྙིང་པོ་ལས་བརྩམས་ཏེ་སྤེལ་མར་བསྟོད་པ།
བཅོམ་བྱང་ཆུབ་བརྙེས། །ལྷ་བབས་མྱང་འདས་གཞན་ཡང་ནི། །ཆོ་འཕྲུལ་འགྲོ་
འདུལ་སྒྱུ་མའི་གར། །མཛད་པ་ཀུན་ལས་གསུང་གི་ནི། །མཛད་པ་མཆོག་ཡིན་
དེ་ཡང་ནི། །འདི་ཉིད་ཡིན་ཕྱིར་མཁས་པ་ཡིས། །འདི་ལས་སངས་རྒྱས་རྗེས་
དྲན་བྱོས། །སྣ་ཚོགས་བརྗོད་པ་ཆ་ལུགས་སྐད་ཀྱི་བརྡ། །ཐབས་ཚུལ་རིགས་
པའི་རྣམ་གྲངས་བརྒྱ་དག་གིས། །མགོན་པོས་རྟེན་ཅིང་འབྲེལ་བར་འབྱུང་བ་ཡི།།
གཏམ་འདི་ཁོ་ན་བསྙད་པར་མཛད་པ་ལགས། །སྟོན་དེའི་རྗེས་སུ་རབ་ཏུ་བྱུང་གྱུར་
ཏེ༑ ༑ རྒྱལ་བའི་གསུང་ལ་སྦྱངས་པ་མི་དམན་ཞིང་། །རྣལ་འབྱོར་སྤྱོད་ལ་བརྩོན་
པའི་དགེ་སློང་ཞིག །དྲང་སྲོང་ཆེན་པོ་དེ་ལ་དེ་ལྟར་གུས། །ལེགས་གསུང་འབྲུག་
སྒྲས་རེ་བའི་མངལ་ཁུར་ཡོངས་སུ་སྨིན་པའི་མདོངས་མཐའ་ཅན། །དགའ་བའི་
སྒྲོ་གཤོག་ཟླུམ་པོར་སྒྱུར་ཞིང་གུས་པ་རྒྱས་པའི་མིག་དག་ཀྱང་། །གསང་གསུམ་
སྤྲིན་ཕུང་བརྩེ་ཆེན་རླུང་གིས་ལང་ལོང་གཡོ་བར་གཏོད་བྱེད་ཅིང་། །དད་གདུང་
གླུ་ཡི་འགྱུར་ཁུག་དང་བཅས་ཕྱག་གི་གར་ནི་ཅིར་ཡང་རྩེན། །ཞེས་སྟོན་པ་བླ་ན་མེད་པ་
ལ་ཟབ་མོ་རྟེན་ཅིང་འབྲེལ་པར་འབྱུང་བ་གསུངས་པའི་སྒོ་ནས་བསྟོད་པ་ལེགས་པར་བཤད་པའི་སྙིང་པོ་ལས་བརྩམས་ཏེ་སྤེལ་
མར་བསྟོད་པ་དངོས་ཀྱི་ཚུལ་དགོངས་དོན་ཟད་མེད་ནམ་མཁའ་མཛོད་ཀྱི་སྒོའཕར་རྒྱ་ཆེར་ཕྱེ་བ་ལས་སྟོན་པའི་དགོངས་པ་བཙལ་
ཏེ་རྙེད་ནས་གུས་པ་སྐྱེས་ཚུལ་གྱི་སརྒ་སྟེ་བཅུ་བའོ། ། ༈ མཁའ་བཞིན་རྣམ་པར་མི་རྟོག་ཡེ་ཤེས་
ཀྱི༑ ༑རང་བཞིན་མཐའ་བྲལ་ཆོས་ཀུན་ལོངས་ཉིད་དུ། །སྤྱོད་པའི་ངང་ཚུལ་མི་
ཟད་རྒྱན་འཁོར་ལོར། །འཇམ་དཔལ་དབྱངས་སུ་གྲགས་གང་སྙིང་ལ་རོལ། །མུ་
ཏིག་འཁྲི་ཤིང་གཡོ་བ་ཟླ་བའི་ཞལ། །དགྱེས་འཛུམས་སཱ་ལའི་ནགས་ཀྱི་ཕོ་ཉ་
མོ༑ ༑ཆོ ས་ཕུང་མ་ལུས་བིཌཱུར་རྒྱུད་མང་གི །གདངས་སུ་བཀུག་པའི་ཤིས་པ་
དམ་པས་སྐྱོངས། །མི་ཕྱེད་དད་པ་མ་ལ་ཡ་རླུང་གིས། །བསྔོ་སྨོན་དཔལ་གྱི་
དུམ་བུའི་བསུང་ཞིམ་ངད། །ས་གསུམ་གདུང་བ་འཕྲོག་སླད་སྤྲོ་བ་འདིས། །ཀུན་
48



ལེགས་པར་བཤད་པའི་སྙིང་པོ་ལས་བརྩམས་ཏེ་སྤེལ་མར་བསྟོད་པ།
བཟང་མཆོད་པའི་མུ་རན་བརྒལ་ལ་ལྟོས། །ཉེས་པའི་ཚོགས་ཀུན་ཉམས་སྨད་
རྩད་ནས་བཏོན། །ཡོན་ཏན་མ་ལུས་སྤེལ་ཏེ་སྦྱངས་མཐར་གཏུགས། །རང་
ཉིད་གང་ནས་གཤེགས་པའི་དྲང་བོའི་ལམ། །བརྩེ་བས་འགྲོ་བའི་སྙིང་ལ་བསྐྲུན་
མཛད་པ། །སྟོན་པ་བླ་ན་མེད་པའི་བསྟན་པ་དང་། །མཇལ་བ་འདི་འདྲ་བླ་མའི་
དྲིན་ཡིན་པས། །དགེ་བ་འདི་ཡང་འགྲོ་བ་མ་ལུས་པ། །བཤེས་གཉེན་དམ་པས་
འཛིན་པའི་རྒྱུ་རུ་བསྔོ། །གྲངས་མེད་རྒྱལ་བ་དག་གིས་སྤངས་པ་ཡི། །སེམས་
ལ་སྡིག་པའི་དྲི་མས་ཆེར་སྦགས་པ། ། རྩོད་ལྡན་ལྔ་བདོའི་གདུལ་བྱ་བདག་ཅག་
ལ༑ ༑བརྩེ་བས་བདག་གིར་མཛད་པའི་ཐུགས་རྗེ་ཅན། །ཕན་མཛད་དེ་ཡི་བསྟན་
པའང་སྲིད་པའི་མཐར། །ངན་རྟོག་རླུང་གིས་རྣམ་པར་མི་གཡོ་ཞིང༌། །བསྟན་
པའི་ངང་ཚུལ་ཤེས་ནས་སྟོན་པ་ལ། །ཡིད་ཆེས་རྙེད་པས་རྟག་ཏུ་གང་བར་ཤོག།
འཚོ་བ་གཡོ་བའི་སྐྱེ་འགྲོ་རང་བཞིན་གྱིས། །སྟོང་པའི་ངང་ཚུལ་ཇི་ལྟར་ཐུགས་
ཆུད་པ། །དེ་ལྟར་ལྷག་པར་བརྩེ་བའི་རྗེས་སོང་སྟེ། །ཁམས་མོས་སྣ་ཚོགས་ཇི་
བཞིན་རིས་མེད་འགྲོར། །བརྟེན་ནས་འབྱུང་བའི་དེ་ཉིད་གསལ་མཛད་པ། །ཐུབ་
པའི་ལུགས་བཟང་སྐྱེ་བ་ཐམས་ཅད་དུ། །ལུས་དང་སྲོག་ཀྱང་བཏང་ནས་འཛིན་
པ་ལ། །སྐད་ཅིག་ཙམ་ཡང་ལྷོད་པར་མ་གྱུར་ཅིག །དེ་ཚེ་བཅུ་ཕྲག་རིག་པའི་
གནས་རྣམས་ཀུན། །ཉམས་སུ་བསྟར་ཞིང་གཞན་ལ་འདོམས་པ་ན། །ཆེ་གསལ་
མྱུར་ཟབ་བློ་ཡི་འཇུག་པ་བརྒྱས། །སོམ་ཉིའི་དཔྱང་ཐག་ལ་འཇུའི་སྐབས་མེད་
ཤོག །འདྲེན་པ་མཆོག་དེས་དཀའ་བ་དཔག་མེད་ཀྱིས། །ནན་ཏན་སྙིང་པོར་མཛད་
ནས་བསྒྲུབ་པ་འདི། །ཐབས་གང་ཞིག་གིས་འཕེལ་བར་འགྱུར་སྙམ་པའི། །རྣམ་
པར་དཔྱོད་པས་ཉིན་མཚན་འདའ་བར་ཤོག །དེ་བཞིན་ངག་དང་ལུས་ཀྱི་གཡོ་བ་
ཀུན། །བྱང་ཆུབ་མཆོག་གི་ས་ལ་མ་རེག་པར། །བསྟན་འགྲོར་སྨན་པ་རྒྱ་ཆེན་
49



ལེགས་པར་བཤད་པའི་སྙིང་པོ་ལས་བརྩམས་ཏེ་སྤེལ་མར་བསྟོད་པ།
མ་འབྱུང་བའི། །དུས་སྐབས་སྐད་ཅིག་ཙམ་ཡང་མེད་པར་ཤོག །ལྷག་བསམ་
དག་པས་ཚུལ་དེར་བརྩོན་པ་ན༑ ༑ཚངས་དང་དབང་བོ་འཇིག་རྟེན་སྐྱོང་བ་དང༌།།
ལེགས་ལྡན་ནག་པོ་ལ་སོགས་སྲུང་མས་ཀྱང་། །གཡེལ་བ་མེད་པར་རྟག་ཏུ་གྲོགས་
བྱེད་ཤོག །བསླུ་མེད་བདེན་པའི་ཚིག་གི་དཔལ་བརྙེས་རྒྱལ་བ་སྲས་བཅས་དྲང་
སྲོང་གྲུབ་པའི་དཀྱིལ་འཁོར་ཡོངས་བསྐུལ་བདེན་པ་བརྡར་བ་སྨོན་པའི་ཤིས་བརྗོད་
རམ་འདེགས་གླུ། །ཟབ་བརླིང་བསྟོད་བསྔགས་གེ་སར་ལ་ཆགས་དགོངས་དོན་
བཅུད་ཀྱི་སྦྲང་ཆང་གིས་མྱོས་བུང་བ་དྲེགས་པའི་རང་རྩལ་ཇི་བཞིན་ཉམས་འགྱུར་
སྟོང་གིས་དབྱངས་སུ་བླངས། །ཡིད་ཀྱི་རོལ་བ་དྲི་བྲལ་ཟླ་བའི་མེ་ལོང་ངོས་སུ་
བསྟན་འགྲོར་སྨན་པའི་ཀུན་རྟོག་རི་མོ་ཇི་ལྟར་བྲིས་པ་དེ་ལྟར་འགྲུབ་པའི་རྟེན་འབྱུང་
མཐུས། །མཁའ་ཁྱབ་འགྲོ་བའི་སྙིང་གི་སྦུབས་སུ་མཐའ་བྲལ་རིགས་ཚུལ་གཏེར་
ཆེན་རྡོལ་ཏེ་རྟེན་འབྱུང་རི་མོ་ལྷན་སྐྱེས་བཞིན་དུ་གསལ་དྭངས་རྙོག་པ་མེད་གྱུར་
ཅིག །ཅེས་སྟོན་པ་བླ་ན་མེད་པ་ལ་ཟབ་མོ་རྟེན་ཅིང་འབྲེལ་པར་འབྱུང་བ་གསུངས་པའི་སྒོ་ནས་བསྟོད་པ་ལེགས་པར་བཤད་
པའི་སྙིང་པོ་ལས་བརྩམས་ཏེ་སྤེལ་མར་བསྟོད་པ་དངོས་ཀྱི་ཚུལ་དགོངས་དོན་ཟད་མེད་ནམ་མཁའ་མཛོད་ཀྱི་སྒོ་འཕར་རྒྱ་ཆེར་
ཕྱེ་བ་ལས་བསྟན་པ་རིན་པོ་ཆེ་རིང་དུ་གནས་པར་བསྔོ་སྨོན་མཛད་ཚུལ་གྱི་སརྒ་སྟེ་བཅུ་གཅིག་པའོ། ། ༈ འགྱུར་
མེད་ཡོངས་སུ་གྲུབ་པའི་རང་གཤིས་སྤྲོས་དང་བྲལ་བ་ནམ་མཁའི་དབྱིངས། །ཀུན་
རྫོབ་སྒྱུ་མ་འཕྲུལ་གྱི་སྣང་བཀྲག་འགོག་མེད་འཆར་བ་འཇའ་ཚོན་རིས། །རྣམ་པར་
བཀྲ་བའི་འཕྲུལ་འདེགས་ལ་བརྟེན་སྟོང་བའི་རང་ཞལ་སྟོན་མཁས་པ། །སྟོན་པ་
མཆོག་དེས་མཁའ་ཁྱབ་འགྲོ་ལ་དགེ་ལེགས་གཡོ་བ་མེད་གྱུར་ཅིག །བརྗོད་བྲལ་
རྒྱལ་ཀུན་མཁྱེན་བརྩེ་ནུས་པའི་ཀླུང་། །གཅིག་ཏུ་ཡོངས་འཁྱིལ་གསང་གསུམ་
རིན་ཆེན་མཛོད། །གྲགས་སྙན་རྦ་རླབས་འཁྲི་ཤིང་བ་དན་དཀར། །སྲིད་གསུམ་
བླ་ན་གཡོ་བ་དེ་ཡིས་སྐྱོངས། །རབ་འབྱམས་མདོ་རྒྱུད་གཙུག་ལག་འཛམ་བུའི་
50



ལེགས་པར་བཤད་པའི་སྙིང་པོ་ལས་བརྩམས་ཏེ་སྤེལ་མར་བསྟོད་པ།
འབྲས། །བློ་གྲོས་རྒྱ་མཚོའི་ཀློ ང་དུ་ལྷུང་བ་རྣམས། །དཔྱད་གསུམ་དག་པས་
བསླུ་མེད་གསེར་གྱི་དངོས། །འབའ་ཞིག་བསྒྱུར་མཁས་ལྗོངས་འདིར་ཁྱོད་ལས་
གང་། །འཕགས་བོད་མཁས་པའི་རིགས་ལམ་ཆུ་བོ་འབུམ། །བློ་གྲོས་བཟང་
བོའི་ཀློང་དུ་འཁྱིལ་བའི་མཚོ། །གྲགས་པ་རབ་དཀར་རླབས་ཀྱི་སྒྲ་བརྒྱ་ཡི། །མུ་
་ཁྱུད་ཕྱོགས་ཀྱི་འཁོར་ལོའི་མཐའ་ལ་བཅས། །རྒྱལ་གསུང་འཇུག་སྒོ་མཐའ་བྲལ་
ལྷས་རྩེན་མར། །ཡབ་རྗེ་མཁའ་ལྡིང་དབང་བོ་གཤེགས་ཤུལ་དུ། །བྱིའུ་ཆུང་
འདབ་གཤོག་བསྐྱོད་པའི་ངལ་བསྟེན་པ། །ཨེ་མ་སྐལ་བ་བཟང་སྙམ་སྤྲོ་བས་དྲངས།།
སྣ་ཚོགས་གདུལ་བྱའི་བློ་ཡི་སྤུ་རིས་རྨ་བྱའི་མདོངས་ལྟར་འདྲ་མིན་དུ་མའི་རྗེས་
སོང་བ། །སྣ་ཚོགས་ཐབས་ཀྱིས་འགྲོ་བ་འདུལ་བའི་ཆོས་ཀྱི་སྒོ་མོ་བགྲངས་ཡས་
རྣམ་པར་ཕྱེ་བ་ཡི། །སྣ་ཚོགས་བརྗོད་པ་གཞན་དུ་དྲང་དགོས་ངེས་དོན་ལ་ཞུགས་
མདོ་སྡེ་རྣམས་ཀྱི་དགོངས་པའི་མཐིལ། །སྣ་ཚོགས་སོ་སོར་འབབ་པ་མ་ཡིན་
དོན་དམ་བདེ་གཤེགས་སྙིང་བོའི་ས་རུ་གཅིག་ཏུ་གཞོལ། །ལུང་དོན་རིག་པས་
རྣམ་པར་འབྱེད་པའི་སྔོན་མེད་ལེགས་བཤད་མཚམས་སྦྱོར་ཚིག་གི་ཕོ་ཉ་ཡིས། །དངོས་
ཀུན་གཤིས་ལུགས་སྟོང་བའི་དབྱིངས་ཀྱི་མཛེས་མ་དག་དང་རྟེན་འབྱུང་གཞོན་ནུ་
མིག་ཡངས་གཉིས། །མཛའ་གཅུགས་ཉམས་མེད་གྲོགས་སུ་སྒྱུར་མཁས་ཡབ་
རྗེ་འཇམ་དཔལ་སྙིང་བོའི་ཞབས་སེན་ཉི་མའི་འོད། །རྟག་པར་མཐོན་མཐིང་རལ་
བའི་ནགས་སུ་མངོན་པར་འཕོས་པའི་རྩེ་དགའི་དཔལ་གྱིས་དབུགས་དབྱུངས་མཛོད།།
གང་ཞལ་པདྨོའི་གུར་ཁྱིམ་དུ། །དབྱངས་ཅན་རིག་པའིསྦྲང་ཆང་ལ། །ངོམས་
མེད་གཞིབས་པས་མྱོས་པ་ཡིས། །ལྗགས་ཀྱི་བུང་བའི་ན་ཆུང་རྩེན། །དེ་ཡི་
ཟབ་བརླི ང་དབྱངས་གྱེར་བ། །སྙན་པ་འགྱུར་ཁུག་སྟོང་ལྡན་གླུས། །སྐྱེ་དགུ་
དག་གི་རྣ་བ་ལ། །དྲི་ཟའི་འཇིག་རྟེན་རྫོགས་པར་བསྒྲུབས། །རྒྱ་ཆེན་མཁྱེན་པ་



ལེགས་པར་བཤད་པའི་སྙིང་པོ་ལས་བརྩམས་ཏེ་སྤེལ་མར་བསྟོད་པ།
རྒྱ་མཚོ་ཡིས། །མཐའ་དག་ཤེས་བྱའི་མཐའ་ཡི་ཚད། །གནག་གིས་བགྲོད་པའི་
གནག་རྗེས་ཆུའི། །གནས་སུ་ཁྱོད་ཀྱིས་གནས་པར་བྱས། །སྨག་རུམ་མུན་པ་
འཕྲོག་བྱེད་པའི། །སྣང་བྱེད་འབར་བའི་འོད་ཀྱི་རླབས། །ཚིམ་མེད་ཅི་དགར་
འཐུངས་པ་ཡིས། །འདབ་སྟོང་གྲོལ་བ་པདྨོའི་ནགས། །ཡིད་འོང་ཚལ་དུ་ཡིད་
ཆགས་པའི། །སྤྲང་ཆང་གིས་མྱོས་སྤྲང་རྩི་སྤྱོད། །དྲེགས་པའི་གླུ་དབྱངས་དྲེགས་
བཞིན་ལེན། །རྣ་བ་འོན་མིན་རྣ་བ་བློགས། །འདོད་སྡང་རྨོངས་པའི་རིམས་ཀྱིས་
ནི༑ ༑རྟག་གདུངས་འགྲོ་བ་གསོ་བའི་སྨན། །རྟེན་འབྱུང་བདུད་རྩིའི་བསང་གཏོར་
གྱིས། །རྒ་ནད་འཆི་ལས་སློང་བའི་ཚུལ། །བསྟོད་བཀུར་བསྔགས་པའི་ལེཊ་
བྱས་ཀྱི། །གཙུག་ལག་ཁང་ཆེན་རྣམ་བཀྲ་བ། །དུས་ཀྱི་མེ་ཆུ་རླུང་གིས་ཀྱང་།།
གཞིལ་བར་མི་ནུས་བདག་གིས་བསྐྲུན། །ཇི་སྲིད་སྣོད་ཀྱི་པདྨོའི་ངོགས། །བཅུད་
ཀྱི་ཟེའུ་འབྲུ་གཡོ་བའི་བར། །དེ་སྲིད་གྲགས་སྙན་རྐང་དྲུག་གླུས། །སྐྱེ་དགུའི་
རྣ་བ་ཚིམ་པར་བྱས། །འཇམ་དཔལ་མི་ཡི་ཟོལ་འཆང་བ། །ཡབ་རྗེ་མཆོག་གི་
བསྟོད་པའི་མདུན། །བརྗོད་པ་ཉུང་ཞིང་སྡེབ་སྦྱོར་དམན། །དེ་སླད་སུས་བསྐྲུན་
སྨོན་པས་སོ། །འོན་ཀྱང་དངོས་མིན་ཚིག་གི་ཤུཊ། །སྐབས་ཐོབ་དང་ནི་དོན་གྱིས་
འཕང་། །བློ་ཡིས་ཇི་ལྟར་ལྕོགས་ཙམ་དུ། །རོ་འཛིན་གཡོ་བ་དོན་ལྡན་བསྒྲུབས།།
འགྲེལ་བྱེད་སྔ་མའི་ཞབས་རྗེས་སུ། །སླར་ཡང་རྐང་བཀོད་བྱས་མིན་པར། །དགོངས་
པའི་ཐིག་ལས་མི་འགོང་བའི། །རྣམ་དཔྱོད་གོམ་པའི་འགྲོས་འདི་མཚར། །རིགས་
པ་ཉིན་མོའི་ཟེར་གྱི་ཆང་། །བག་མེད་བཏུང་བས་ར་རོ་བ། །བློ་གྲོས་འདབ་ཡངས་
པདྨོའི་ངོགས། །ལེགས་བཤད་སྦྲང་རྩིའི་དོག་པ་ཆགས། །གཟུ་བོར་གནས་པའི་
བློ་ཡི་རྩལ། །མི་དམན་དཀའ་གནད་བལྟ་བ་ལ། །ལོང་བ་མིན་པའི་རྐང་དྲུག་
དག །མཆིས་ན་ལོངས་སུ་སྤྱོད་པར་མཛོད། །གནད་དོན་གར་ཆས་མ་འཚལ་
52



ལེགས་པར་བཤད་པའི་སྙིང་པོ་ལས་བརྩམས་ཏེ་སྤེལ་མར་བསྟོད་པ།
ཞིང་། །ཚིག་ཚོཊ་སེ་འུ་ལྔ་ཟུང་ལ། །མཚར་འཛིན་བླུན་རྨོངས་མུན་པ་ཅན། །གྲགས་
པའི་རྗེས་འགྲོར་འདིས་ཅི་བྱ། །ཀློག་པ་ཐོས་བསམ་འཁོར་ལོའི་གྲྭར། །ཕས་ཀྱི་
རྒོལ་བ་གཞོམ་པའི་ཆས། །ལུང་དང་རིགས་པའི་སྐད་ཀྱི་གདངས། །གསང་
མཐོར་སྒྲོག་པར་ཅི་དགར་དབང༌། །དབྱུག་གུ་འཆང་བའི་དྲང་སྲོང་གི །རིགས་
འཕྲུལ་སོར་མོས་ལེགས་བསྟར་བ། །སྙན་ངག་ནོར་བུའི་དོ་ཤལ་གྱིས། །མགྲིན་
པར་འཁྱུད་རྣམས་ཅིས་མི་མགུ །སྲིད་པའི་མིག་འདི་རབ་བགྲད་པས། །ལྗོངས་
པར་གྱུར་པའི་འབྱུང་བོའི་བྱ། །འཐན་སྐད་སྒྲོག་པར་ཆས་དག་ལ། །སྙིང་གར་
བརྩེ་བ་རབ་བཞག་བྱ། །འཆད་པའི་ཁུར་ནི་རྨོངས་པས་འཛིན། །རྩོད་པ་ཟེར་
སེས་ཐལ་འཕྲེང་བ ཟླ། །རྩོམ་པ་གྲོང་ཚིག་རྐང་བཅད་ལ། །རེ་བ་སྙིགས་མའི་
ཡུལ་དུས་འདིར། །རང་གི་འཁྲུལ་བས་རང་ཉིད་ནི། །ཐེ་ཚོམ་སྒྲོག་ཏུ་འཆིང་
བྱེད་པ། །དར་གྱི་སྲིན་བུའི་ངང་ཚུལ་དག །ལྷུར་ལེན་རིགས་སྨྲའི་མཆོག་ཏུ་
བརྩི། །ཕྱོགས་ལྷུང་པིར་གྱིས་བྲིས་པ་ཡི། །སྒྲོ་བཏགས་གྱ་གྱུའི་རི་མོ་ལ། །མཚར་
འཛིན་བྱིས་པ་སྙིང་མེད་འགས། །བསྟོད་བཀུར་བྲག་ཅའི་དབྱངས་སུ་སྒྲོག །དེ་
ཡིས་མུ་ཅོར་སྨྲས་པ་ཡི། །རི་མོ་དག་ཀྱང་ལེགས་བཤད་དུ། །བཟུང་ནས་མིག་
ནི་ངལ་བྱེད་པ། །དེ་དག་ལས་ཀྱི་སྐལ་བས་ནོངས། །བློ་གཏེར་མི་ཡི་ཟློས་གར་
དུ༑ ༑བསྒྱུར་བ་ཡབ་རྗེ་ཉིད་དང་ནི། །དེ་སྲས་ཚད་མར་གྱུར་བ་ཡི། །ཆེན་པོ་
རྣམས་ཀྱི་རིཊ་པའི་སྲོལ། །བདུད་རྩི་འཁྱིལ་བའི་མཚོ་འགྲམ་དུ། །བ་ཚྭ་ཅན་གྱི་
ཁྲོན་པ་ཡི། །ཆུ་དག་འབད་པས་བླངས་བྱས་ནས། །སྐོམ་གདུང་སེལ་འདོད་ཡ་
མ་བརླ། །སྲེག་བཅད་བརྡར་བས་བསླུ་མེད་པའི། །གསེར་བཞིན་འཇམ་དཔལ་
སྙིང་བོའི་བསྟན། །འཛིན་པའི་སྐལ་བཟང་ཅོད་པན་ཉིད། །གཙུག་ཏུ་རྟག་པར་
བཅིང་གྱུར་ཅིག །གྲོགས་དག་རྣ་བར་ཐོས་པའི་ལམ་བྱང་ཞིང༌། །སྙིང་ལ་ཟབ་
53



ལེགས་པར་བཤད་པའི་སྙིང་པོ་ལས་བརྩམས་ཏེ་སྤེལ་མར་བསྟོད་པ།
དོན་བདུད་རྩིའི་ཐིགས་པས་བྲན། །མགྲིན་པར་དབྱངས་ཅན་རྒྱུད་མང་ལེགས་བཀོད་
པའི། །ལག་པའི་ཡལ་འདབ་བསྐྱོད་ཤུལ་རི་མོར་ལྟོས། །སྙན་ངག་ཀུན་གྱི་རྒྱལ་
བོ་འཁྲི་ཤིང་གི །ཤིང་རྟའི་འཕང་ལོ་གཡོས་པའི་བཤུལ་ལམ་དུ། །དེང་དུས་སྐྱེ་
བོའི་རྒྱུ་འགྲུལ་ཟད་པ་ན། །གྲིབ་མ་གཉིས་པའི་གྲོགས་བཅས་འགྲོ་བ་སུ། །སྐྱེས་
སྦངས་བློ་གྲོས་ལྔ་རིག་ཤེས་བྱའི་ཕ་མཐའ་འཚོལ་ལ་རིངས་པར་ཞུགས། །ལྷག་
བསམ་བཟང་པོའི་དཀར་བ་ཉིད་ཀྱང་ཟླ་བའི་དཀྱིལ་ནས་བཏོན་པ་བཞིན། །ཆོས་
ཀྱི་བསོད་ནམས་རྒྱ་ཆེ་དཔངས་མཐོ་ལྷུན་པོའི་དཔལ་ལ་རྣམ་པར་འཐབ། །གྲགས་
པ་གཏིང་ཡངས་མཚོ་ཆེན་རྦ་རླབས་ཁོར་ཡུག་རི་བོ་རྒལ་སྙམ་བྱས། །དེ་ལྟའི་
དཔལ་ཡོན་སྦྲང་ཆང་གིས་མྱོས་སྙན་པར་གྲགས་པའི་རྐང་དྲུག་ཁྱུ། །འཆད་རྩོད་
རྩོམ་པའི་དྲི་བསུང་རབ་འཐུང་མཁས་རྣམས་ཞལ་གྱི་སྐྱེད་ཚལ་ན། །འཕུར་ལྡིང་
གར་གྱིས་རོལ་བས་རྣམ་སྒེག་སྙན་དགུ་ཕྱོགས་སུ་འཁྲོལ་བ་ཡིས། །གཞན་འབྱོར་
འཁུ་བའི་སྙིང་ག་དག་ལ་རྡོ་རྗེའི་འཚེར་མས་ཕུག་བཞིན་གདུངས། །དེ་སྐད་གཏམ་
གྱིས་སྙེམས་པ་རབ་མཐོ་འུད་ཀྱི་སྒྲ་ཆེན་རབ་བཏགས་ཚུལ་དུ་སྒྲོག་བྱེད་པ། །མགྲིན་
པའི་མཚོ་རུ་དབྱངས་ཅན་ངང་མོས་རྣམ་པར་རྩེན་པ་ངག་རིག་སྨྲ་རྣམས་སྤྱི་སྲོལ་ཏེ།།
སྙིང་ལ་མུན་པའི་བརྟུལ་ཞུགས་རབ་བླངས་སྐྱེ་བོ་གང་དག་འཁྲུགས་པར་མི་བྱ་ཁོང་
ཁྲོ་ནི། །ལེགས་བྱས་རྡུལ་མང་སྤོ་མཐོར་བརྩེགས་པའི་ལྷུན་པོ་ཉིད་ཀྱང་ཐལ་བར་
རླག་བྱེད་བསྐལ་བས་ཞུགས། །ཡབ་རྗེ འི་གསུང་བྱིན་བདུད་རྩིས་སྟོབས་རྒྱས་
ཏེ༑ ༑ཆེས་ལྕི་རི་བོ་དག་ཀྱང་གྱེན་འདེགས་པའི། །ཁུར་བཟོད་ངོ་མཚར་དགའ་
བས་ཅ་ཅོའི་དབྱངས། །བསྒྲགས་ཀྱང་གང་མཐུར་སེམས་ལས་སྙེམས་ཅི་འཚལ།།
ཞེས་སྟོན་པ་བླ་ན་མེད་པ་ལ་ཟབ་མོ་རྟེན་ཅིང་འབྲེལ་པར་འབྱུང་བ་གསུངས་པའི་སྒོ་ནས་བསྟོད་པ་ལེགས་པར་བཤད་པའི་སྙིང་
པོ་ལས་བརྩམས་ཏེ་སྤེལ་མར་བསྟོད་པ་མཐར་ཕྱིན་པའི་དགའ་བའི་རླུང་གིས་ཡིད་ཀྱི་སྤྲིན་ཕུང་ཆེས་ཆེར་བསྐྱོད་དེ་ཡི་རངས་
54



ལེགས་པར་བཤད་པའི་སྙིང་པོ་ལས་བརྩམས་ཏེ་སྤེལ་མར་བསྟོད་པ།
པའི་ཚིག་གི་འབྲུག་སྒྲ་ལྡིར་བའི་སརྒ་སྟེ་བཅུ་གཉིས་པའོ། ། ༈ སྨྲས་པ། ཕྲ་ཞིབ་རིགས་ཚུལ་
འབུམ་གྱི་རོ་ལྡན་པ། །སྡེབ་ལེགས་དྲུག་སྐྱེས་གླུ་ཡི་འགྱུར་ཁུག་གདངས། །སྙན་
ཚིག་བིཀྐུར་རྒྱུད་དུ་དྲངས་པའི་སྒྲས། །དཔྱོད་ལྡན་རྣ་བ་བདུད་རྩིའི་ཡོལ་གོར་བསྐྲུན།།
མཚོ་བྱུང་སྙིང་གར་རོལ་བ་དཔའ་བོའི་གཞུང་། །རིགས་པའི་གཏེར་རྡོལ་ཕྱོགས་
ཀྱི་གླང་བོ་ཡིས། །ཇི་ལྟར་བཀྲལ་བའི་ཚུལ་ལ་རྗེས་དཔག་སྟེ། །ཡབ་རྗེའི་གཞུང་
གི་གབ་པ་མངོན་དུ་ཕྱུང་། །དབུ་ཚད་ལྟ་བའི་སྤུ་རིས་ཇི་ཙམ་དུ། །ཕྲ་ཞིང་ཞིབ་
པའི་ངང་ཚུལ་ལ་གཞོལ་བ། །དེ་ཙམ་དུ་ནི་བསོད་ནམས་བློ་གྲོས་ཡང༌། །ཕྲ་
ཞིང་ཞིབ་པའི་རང་ནུས་རྣམ་པར་བཀྲ། །དབྱངས་ཀྱི་རྒྱལ་མོའི་ཕང་བར་རྩེན་པ་
ཡི༑ ༑བི་ཌུར་རྒྱུད་མངས་སྔོན་མོའི་མི་ན་ཀ། །རོ་འཛིན་གློག་གི་བུ་མོའི་ཟོལ་
གྱིས་ནི། །གང་གི་ཁ་ལ་རྣམ་པར་འགྱུ་ཞིང་རྩེན། །རྟོག་གེའི་ཚུལ་ལ་རྣོ་ལྡན་
འཕགས་ཡུལ་གྱི། །མཁས་རྣམས་རིགས་པའི་ཚོན་མང་འཐུང་བ་ཡི། །རྣམ་
དཔྱོད་པིར་གྱིས་གླེགས་བུའི་ངོས་ཡངས་སུ། །རི་མོའི་གར་སྟབས་ཡི་གར་འོང་
བར་བསྒྱུར། །རིགས་པའི་མིག་ཡངས་ཨུཏྤལ་སྔོན་པོའི་འདབ། །རྣམ་པར་གཡོ་
བ་ལེགས་བཤད་སྨིན་ལེགས་མའི། །ལང་ཚོའི་མེ་ཏོག་གསར་བའི་མཚོན་རྣོན་
གྱིས། །མཁས་དགུའི་སྙིང་ག་དུས་གཅིག་འབིགས་པར་བྱེད། །དེ་སྐད་གྲགས་
སྙན་གསར་བའི་མཱ་ལླི་ཀ །གཟུར་གནས་མཁས་པའི་ཁ་ཡི་སྲད་བུ་ལ། །ཉིན་
རེ་བཞིན་དུ་བསྟར་བའི་དོ་ཤལ་འཕྲེང་། །ཕྱོགས་ཀྱི་བུ་མོས་མགྲིན་པའི་རྒྱན་དུ་
བླངས། །དཔལ་སྟུག་མཆོག་གི་ལྗགས་ཀྱི་འདབ་མ་ཡངས་པོར་ལེགས་འཁྲུངས་
འགག་མེད་གསུང་གསང་ན་དཱི་སྒྲ་བརྒྱ་རྒོད་པ་ཡི། །རྗེས་སུ་བརྗོད་པ་གྲུབ་མཐའ་
རྣམ་བཞིའི་རིགས་ཚུལ་འབུམ་གྱི་རྒྱུད་ལས་ལེགས་དྲངས་དྲི་ཟའི་འཕང་འགྲོ་བཞད་
པའི་གླུ། །རིགས་པའི་དོ་ཤལ་སྙིང་ཁར་འཛིན་པའི་ཕྱོགས་ཀྱི་དཔལ་མོ་དག་གི་
55



ལེགས་པར་བཤད་པའི་སྙིང་པོ་ལས་བརྩམས་ཏེ་སྤེལ་མར་བསྟོད་པ།
རྣ་བའི་བཅུད་ནི་ལེན་བྱེད་བདུད་རྩིའི་རོས། །ཚངས་པ་རྒན་པོའི་བློ་རྩལ་དང་ནི་
མགྲིན་པའི་འགྱུར་ཁུག་སྟོང་ལྡན་གླུ་ལ་འཕྱ་བར་བྱེད་པའི་ངང་ཚུལ་འཛིན། །རང་
བཞིན་གྱིས་གྲུབ་སྤོབས་པ་མངོན་དགེའི་རྣམ་དཔྱོད་བློ་ཡི་རྒྱུ་མཐུན་གྱི། །འབྲས་
བཟང་བག་ཆགས་ག་བུར་ཐིགས་འཕྲེང་སྙིང་གའི་དོ་རར་འཁྱིལ་བ་གང༌། །རྒྱ་
ཆེན་ཐོས་བསམ་ཡུར་ལམ་ནས་དྲངས་ཆུ་བོ་འབུམ་གྱིས་བསྐྱེད་བྱས་ཏེ། །ལེགས་
བཤད་ཀླུང་ཆེན་འདུ་འགོད་རྩེན་པའི་མཚོ་རུ་གྱུར་པའི་ངོ་མཚར་ལྟོས། །དྷིཧཱུཾ་
ལང་ཚོར་སྨིན་པ་ལྷག་པའི་ལྷའི། །བྱིན་རླབས་དམར་འོད་ཆགས་པ་ཉི་ཟེར་རྡུལ།།
ངོམས་མེད་བཏུང་བ་སྙིང་གི་མཚོ་ལས་སྐྱེས། །རིགས་ཚུལ་འདབ་མ་འབུམ་དུ་
འདི་ལྟར་གྲོལ། །ཟབ་དོན་སྦྲང་རྩིའི་ཐིགས་འཛིན་གེ་ས་རར། །བསྟོད་བཀུར་
བསྔགས་པའི་བུང་བ་འཕྲོ་འདུའི་གླུ། །དབྱངས་ཀྱི་ཡན་ལག་རྒྱ་མཚོའི་འགྱུར་
ཁུག་ཅན། །འཁྲོལ་བའི་སྐལ་བ་སྔོན་དགེའི་བྱེད་པོས་བསྒྲུབས། །འཇམ་མགོན་
མི་ཡི་གར་འཆང་ཡབ་རྗེའི་གཞུང༌། །སྡེབ་ལེཊ་ཚིག་གི་འབྲུ་རེར་དགོངས་པའི་
དོན། །རྡུལ་སྙེད་ཤེས་བྱའི་དཀྱིལ་འཁོར་རྫོགས་བཀྲ་བ། །རང་སྐལ་ཉིད་དུ་ལོངས་
ལ་སྤྱོད་འདིས་སིམ། །འོན་ཀྱང་མི་ཚེ་རིལ་པོར་ཀློག་པའི་གྲྭར། །དགག་སྒྲུབ་
སུན་འབྱིན་རྟོག་གེའི་རྩོད་འཐེན་ནས། །དགོས་དགུ་ཆར་དུ་བསྙིལ་བར་སྨོན་ཞིང་
རངས། །རིག་པའི་སོར་མོའི་འཕྲུལ་འཁོར་གྱིས་བྲིས་པའི། །ལེཊ་བཤད་སྤྲིངས་
ཡིག་ཨུཏྤལ་གར་གྱི་རིས། །ཕྱོཊ་ཀྱི་དཔྱོད་ལྡན་ཁ་ལ་ལྷན་སྐྱེས་བཞིན། །རྣམ་
པར་འགྱུ་བའི་རྩེ་དགའ་འཛིན་གྱུར་ཅིག །དེ་སྐད་གྲགས་སྙན་ཕྱོགས་ཀྱི་མཛེས་
དགའ་མོའི། །འགྲམ་པའི་ངོས་ལ་གསར་བའི་སྨུག་རྩི་བཞིན། །འཕོས་པའི་ངོ་
མཚར་ནམ་མཁའ་གཟུགས་ཅན་དུ། །གྱུར་མིན་དེ་སྲིད་མི་གཡོ་གསལ་གྱུར་ཅིག།
ཡོན་ཏན་སྤོ་མཐོར་བརྩེགས་པ་འབིགས་བྱེད་རིའི། །གྲགས་པའི་སྒྲ་བརྒྱ་དཔལ་
56



ལེགས་པར་བཤད་པའི་སྙིང་པོ་ལས་བརྩམས་ཏེ་སྤེལ་མར་བསྟོད་པ།
གྱི་དུམ་བུའི་དྲི། །གཟུར་གནས་སྐྱེ་བོའི་སྙིང་ལ་མཆོད་ཡོན་ཏེ། །གཞན་འབྱོར་
འཁུ་བར་མི་བཟོད་དུག་ལས་ཅི། །ཡིད་ནི་རྨོངས་པའི་ཁུང་བུར་རྟག་ཏུ་ནལ་བ་
ལ་ཆགས་ཕྲག་དོག་གདུག་པའི་ཁ་རླངས་འཐུལ། །རིགས་པའི་ལམ་དུ་དྲང་བོར་
ཆས་མིན་གྱ་གྱུར་བགྲོད་ཅིང་མངོན་དང་ལྐོག་ཏུ་ལྕེ་ཟུང་གཡོ། །ཡིག་རིས་འགོད་
པའི་སུག་པས་དབེན་ཀྱང་གཞན་དག་ལ་ནི་གཤེ་བ་ཕུ་གས་ང་རོ་ཅན། །བླུན་རྨོངས་
བྲང་འགྲོར་འདིས་ནི་ཅི་བྱ་ལེགས་བཤད་འོ་མས་ཕྱིར་ཞིང་དུག་ནི་འཕེལ་ལས་གང་།།
དཀའ་གནད་ཕྲ་ཞིབ་འབྱེད་པའི་སྤྱན་རས་དཀྱུས། །ཨུཏྤལ་མཐིང་གའི་འདབ་མར་
འགྲན་འཚོལ་བའི། །བློ་ལྡན་ལྷན་སྐྱེས་ངད་འཐུང་ཙནྡན་ནི། །སྐྱེ་བོའི་ནགས་
ཀློང་ཡངས་པོར་འགའ་མཆིས་ན། །དེ་དག་སྙིང་གི་མེ་ལོང་ཡངས་པོ་རུ། །ཡ་
མཚན་དགའ་བ་རྒྱས་པའི་རི་མོ་འབུམ། །རྣམ་པར་འགོད་པ་ལེགས་པར་བཤད་
པའི་སྐྱེས། །འདི་ནི་དབྱངས་ཅན་རིག་པའི་ཚོན་པིར་ཉིད། །བློ་གྲོས་དམ་པའི་
ཀློང་དུ་བཀའ་པོད་གཞུང་། །བཟང་བོའི་སྐལ་བས་སིམ་པའི་རྟོག་གེ་བས། །རྒྱ་
ཆེར་སྤྲོས་མིན་གསལ་དག་མ་འདྲེས་པ། །མཚོ་སྐྱེས་འདབ་བཞིན་གྲོལ་བར་ཡི་
རངས་མཛོད། །བློ་གསལ་རྐང་དྲུག་མགྲོན་དུ་འགུགས་པའི་དྲི་མེད་རིགས་པའི་
དྲི་བསུང་ཕྱོགས་ཀུན་ངད་པར་འཐུལ། །གཞུང་བཟང་སྟོང་གི་གེ་སར་རབ་ངོམས་
དགོངས་བཅུད་སྦྲང་རྩིའི་ཐིག་ལེའི་དོག་པས་ཀུན་ཏུ་ཁེངས། །ཟབ་ཡངས་རྒྱ་ཆེའི་
གཏམ་གྱི་གཡུ་ལོ་རྣམ་པར་རྒྱས་པ་སྟུག་པོར་བརྩེགས་པའི་ངོས་དག་ལ། །ལུང་
དོན་རིགས་པས་གྲུབ་པའི་མཐའ་ཡི་འདབ་མ་རབ་གྲོལ་མཚོ་སྐྱེས་བཀྲ་བའི་ནགས་
ཚལ་འདིས། །རྒྱལ་རྣམས་མཁྱེན་རབ་ཉི་མ་འབར་བའི་འོད་ཀྱི་གདེངས་ཀ་རྣམ་
པར་རྩེན་པའི་རི་མོ་ནི། །ངུར་སྨྲིག་འོད་ཆགས་བླ་གོས་གསར་པའི་ཐུན་མཚམས་
སྤྲིན་དང་ལྷན་ཅིག་འགྲོགས་པའི་རྩེ་དགའ་ཅན། །གངས་རིའི་དོ་ཤལ་ཁུར་གྱིས་



ལེགས་པར་བཤད་པའི་སྙིང་པོ་ལས་བརྩམས་ཏེ་སྤེལ་མར་བསྟོད་པ།
སྒེག་པའི་ནོར་འཛིན་བུ་མོའི་མངལ་གྱི་མཚོ་ལས་ལེགས་འཁྲུངས་པ། །རྒྱལ་བའི་
ཉི་མ་གཉིས་པར་གྲགས་དེའི་ཞབས་ལ་མཆོད་དོ་སྲིད་པའི་འཕྲུལ་འཁོར་གཞིལ་
གྱུར་ཅིག །ཅེས་སྟོན་པ་བླ་ན་མེད་པ་ལ་ཟབ་མོ་རྟེན་ཅིང་འབྲེལ་པར་འབྱུང་བ་གསུངས་པའི་སྒོ་ནས་བསྟོད་པ་ལེགས་
པར་བཤད་པའི་སྙིང་པོ་ལས་བརྩམས་ཏེ་སྤེལ་མར་བསྟོད་པ་དགོངས་དོན་ཟད་མེད་ནམ་མཁའ་མཛོད་ཀྱི་སྒོ་འཕར་རྒྱ་ཆེར་ཕྱེ་
བ་རྫོགས་ལྡན་སྤྲིན་གྱི་སྒྲ་དབྱངས་ཞེས་བྱ་བ་འདི་ནི། ཆོས་སྐུམཁའ་ཁྱབ་ཀྱི་དབྱིངས་སུ་འདྲེས་པ་རྒྱལ་བ་རྣམས་ཀྱི་མཁྱེན་བརྩེ་
ནུས་པའི་ཐུགས་གསང་གཅིག་ཏུ་བསྡུས་པའི་ཡེ་ཤེས་ཀྱི་རང་གཟུགས། ༧ཀུན་མཁྱེན་ཆེན་པོ་འཇམ་དབྱངས་བཞད་པའི་རྡོ་
རྗེ་སྐལ་བཟང་བ་བསྟན་དབང་ཕྱུག་ངག་དབང་མཁས་གྲུབ་འཇིགས་བྲལ་ཕྱོགས་ལས་རྣམ་རྒྱལ་དཔལ་བཟང་བོའི་ཞལ་སྔནས།
སྲུང་མདུད་མཛོད་བཏགས་ཆེ་ལེགས་བཅས་ཁོ་བོས་སྔ་མོ་ཞིག་ནས་རྟེན་འབྲེལ་བསྟོད་པ་དང་སྦྱར་ཏེ་སྤེལ་མར་བསྟོད་པ་ཞིག་
ཡོད་ན་སྙམ་ཞིང་རྗེ་བླ་མའི་གསུང་གི་ཆེ་བ་འདོན་པ་དང་། ཁྱོད་ཀྱི་རྣམ་དཔྱོད་ཀྱི་ཚོད་བགམ་པའི་སླད་དུ་འདི་འདྲ་ཞིག་འདྲིར་
འཇུག་འདུན་ཡོད་ཀྱང་ཐོག་ཏུ་མ་ཁེལ་ད་མི་འགྱངས་པར་བྲིས་ཤིག་པའི་བཀའ་སྩལ་གྱི་ཅོད་པན་ལྕིབ་སྤྱི་བོར་ཕེབས་པ་ན། དེ་
འདྲའི་སྤོབས་པ་མེད་ཅིང་རྔོ་མི་ཐོགས་པའི་རྒྱུམཚན་ཨུ་ཚུགས་མཐར་བསྐྱལ་གྱི་ཚུལ་དུ་སྙན་སྒྲོན་ཞུབ་ཡང་ཡང་ཕུལ་ཀྱང་གསན་
དགོངས་མ་མཛད་པས། ཆོས་སྲིད་གང་གི་དབང་དུ་བྱས་ཀྱང་བཀའ་མི་སྒྲུབ་ཐབས་མེད་བྱུང་ཞིང་སྒྲུབ་པ་ཡང་ལས་སླ་བ་མ་མིན་
པས་ཅི་བྱ་གཏོལ་མེད་དུ་གྱུར་པ་ན། སློབ་དཔོན་ཤནྟི་དེ་བས། གལ་ཏེ་བཅོས་སུ་ཡོད་ན་ནི། །དེ་ལ་མི་དགའ་ཅི་ཞིག་ཡོད།།
གལ་ཏེ་བཅོས་སུ་མེད་ན་ནི། །དེ་ལ་མི་དགའ་བྱ་ཅི་ཡོད། །ཅེས་གསུངས་པ་ལྟར། སྙིགས་མའི་དུས་འདིར་རང་དང་སྐལ་
བ་མཉམ་པ་རྣམས་དང་ཆེས་ཆེར་དམན་པ་དག་གིས་ཀྱང་རྩོམ་པའི་བསྐུལ་མ་ཕར་ཟད། དམ་པའི་རྗེས་སུ་ཁ་མིག་ཡར་བལྟས་
ཀྱིས་ཤེས་བྱའི་གནས་མཐའ་དག་སློབ་པ་རྣམས་ལ་གྲགས་འདོད་ལངས་པར་སེམས་ཤིང་རྒྱུ་ཚོགས་སྔོན་དུ་སོང་སྟེམཁས་པའི་
བྱ་བར་འཇུག་པ་མཐོང་བ་ན། དུག་སྦྲུལ་གྱིས་གླ་རྩིའི་དྲི་ཚོར་བ་ལྟར་འཁྲུགས་པར་འགྱུར་ན། སྲིད་རྩེ་ཡོངས་ཀྱི་རལ་བའི་
ཟུར་ཕུད་ཀྱི་རྩེ་མོར་ཞབས་སེན་ངལ་གསོ་བ་བསྟན་འགྲོའི་དཔུང་གཉེན་གང་གིས་ཆེས་ཆེར་མཐོ་བའི་ས་ནས་བཀའ་ལུང་འདི་
ལྟར་སྩལ་བ་ནི་སྐལ་བ་བཟང་བོའོ་སྙམ་དུས་སྤྲོ་བས་དྲངས་ཏེ་ཉེར་བསྡོགས་ལ་ཞུགས་པ་ན། གྲོལ་བ་དང་ནི་རིགས་དང་མཛོད།།
འདུས་པ་ཞེས་བྱ་དེ་འདྲ་ཡི། །ཞེས་སོགས་ལྟར། རྩོམ་ལུགས་མི་འདྲ་བའི་སྟབས་ཀྱིས་རྩ་བའི་ཤོ་ལོ་ཀ་རེ་རེ་དང་སྦྲེལ་བ་
གཞུང་ཡོངས་རྫོགས་ལ་མི་འབྲེལ་བར་མཐོང་ནས་དགོངས་བསྟན་ཞུས་པར་ཚིག་བཅད་གཉིས་གསུམ་རེ་སྦྲེལ་ཡོད་པ་རྣམས་
སངt
-
l
58



ལེགས་པར་བཤད་པའི་སྙིང་པོ་ལས་བརྩམས་ཏེ་སྤེལ་མར་བསྟོད་པ། །
དེ་ཀར་བཞག་ནས་དེ་དང་འབྲེལ་ཆགས་ཤིང་གྲངས་མཚུངས་གོང་འོག་གང་རུང་དུ་ཇི་མཛེས་སུ་སྦྱོར་བ་དང་། བལྟབདེ་ཞིང་
ངལ་བསོ་བའི་ཆེད་དུ་འོས་བསྟུན་གྱི་ས་བཅད་གསར་དུ་བླངས་ཏེ་སྐབས་འབྱེད་ཚུལ། ལེའུའི་ཐོག་མཐའ་དང་གཞུང་གི་སྦྱོར་
མཇུག་སྡེབ་སྦྱོར་གཞན་གྱིས་བཅིངས་ཏེ་སྤེལ་ཚུལ་སོགས་ཐུགས་བཀོད་གནང་བ་ལྟར། གཞུང་དངོས་ཀྱི་ཚུལ་རྣམས་ནི། ཇི་
སྐད་དུ། སྙན་ངག་མཁན་ཆེན་རྣམས་ཀྱི་ངག་རྣམས་ལས། །སླར་ཡང་དངོས་པོ་གཞན་ཉིད་རྟོགས་པ་ཡོད། །གང་དེ་གྲགས་
པའི་ཆ་ཤས་བྲལ་བར་སྣང་། །ཞེས་དང་། སློབ་དཔོན་དཎ་ཌི། དངོས་པོ་ཡི་ནི་ཚིག་རྣམས་ཀུན། །ཕན་ཚུན་ཕན་པར་བྱེད་
ཉིད་ཅན། །དོན་དང་བྲལ་བའི་ཁྱད་པར་རྣམས། །མ་བྱས་གནས་སུ་བསྔགས་པ་དང་། །བརྗོད་རིམ་སྟོབས་ལས་དངོས་པོ་ནི།།
ཟབ་མོ་དག་ཀྱང་གསལ་བ་སྟེ། །ཞེས་གསུངས་པ་ལྟར། རྩ་བ་རང་ནི་ཁྱད་པར་བཞི་ལྡན་གྱི་དགོངས་པ་ཅན་གྱི་རྒྱན་དང་། ཀུན་
མཁྱེན་གྱིས། བསྟན་བཅོས་ཀུན་ལ་རྒྱལ་སྲིད་ཇི་བཞིན་དཔལ་གྱིས་མཐོང་། །མཁས་མང་སྙིང་དུ་བཅིངས་པའི་རང་བཞིན་བརྗོད་
པ་གང་། །ཞེས་གསུངས་པ་ལྟར། རང་བཞིན་བརྗོད་པའི་རྒྱན་དག་གཙོ་བོར་མཛད་འདུག་པས། འདིར་ཡང་དེ་ལྟར་དུ་
སྤེལ་ཞིང་། ལེའུའི་ཐོག་མཐའ་དང་སྦྱོར་མཇུག་གི་སྤྲོས་པ་དག་ནི་སྙན་ངག་མེ་ལོང་ལས། ཀུན་ཏུ་སརྒ་དག་གི་མཐའ།།
ཐ་དད་ལྡན་པས་འཇིག་རྟེན་མཛེས། །ཞེས་དང་། རང་བཞིན་བརྗོད་དང་འཁྱོག་བརྗོད་ཅེས། །ངག་གི་རང་བཞིན་ཐ་དད་
གཉིས། །འཁྱོག་པོར་བརྗོད་པ་ཐམས་ཅད་ལ། །ཕལ་ཆེར་སྦྱར་བས་དཔལ་རྒྱས་བྱེད། །ཅེས་གསུངས་པ་ལྟར། སྐབས་སུ་
གང་བབས་ཀྱི་རྒྱན་གཅེས་པ་དག་གིས་ཉེ་བར་བཅིངས་ཤིང་བརྗོད་དོན་དངོས་ཀྱི་ཚུལ་ནི། ཇི་སྐད་དུ། རྗེ་བཙུན་རེ་མདའ་བ་
ཆེན་པོས། ཇི་ལྟར་སྣང་ཞིང་གྲགས་པའི་དངོས་འདི་ལ། །རང་གཞན་གྲུབ་མཐས་བཏགས་པའི་ཀུན་བཏགས་དང་། །ལྷན་
སྐྱེས་ཡིད་ཀྱིས་དངོས་འཛིན་མུན་པ་རྣམས། །རྣམ་དག་ལུང་རིགས་ཟེར་གྱིས་རབ་བསལ་ཏེ། །སྣང་དུས་ཉིད་ན་སྟོང་པར་
རྟོགས་པ་དང་། །སྟོང་པར་རྟོགས་ཚེ་སྣང་བ་མི་འགོག་པ། །ཟུང་འཇུག་ཚུལ་ལ་ངེས་པ་ནམ་རྙེད་པ། །དེ་ཚེ་རྒྱལ་བའི་
དགོངས་པ་རྟོགས་པ་ཡིན། །ཞེས་གསུངས་པ་ལྟར། ཕལ་བའི་སྨྲ་བསམ་གྱི་ཡུལ་ལས་འགོངས་པ་སྣང་སྟོང་ར་འཇུག་གི་
རྟོགས་པ་མངོན་དུ་གྱུར་ཚུལ་ཡིན་པས། བདག་ལྟ་བུས་རང་དགར་སྨྲ་བ་ག་ལ་སྤོབས། འོན་ཀྱང་དཔལ་གྱི་མགུར་ནས་དམ་
པའི་ཆོས་ཀྱི་རོ་མངར་ཟད་མི་ཤེས་པའི་ཀློང་རྡོལ་བའི་མཁས་པ་དང་གྲུབ་པའི་སྐྱེས་ཆེན་དམ་པ་མང་རབས་ཤིག་གི་ཞབས་ཀྱི་པདྨོ་
ལ་ཡུན་རིང་བོའི་བར་དུ་ཉེ་བར་གཏུགས་པའི་མཐུ་ལས། ཚུལ་འདི་ལ་རོ་འཛིན་ཅུང་ཞིག་གཡོ་བའི་སྤོབས་པ་རྙེད་པ། བློ་
བཟང་རྒྱ་མཚོ་སྤྲིན་གཙུག་ལག་ཆོས་ཀྱི་འདོ་འཇོ་འམ་བརྡ་སྤྲོད་ཀུན་བཤད་ཀྱི་མིང་སྨྲ་བའི་སེངྒེ་ཚངས་སྲས་བཞད་པ་རྡོ་རྗེ་གྲཊ་
59



ལེགས་པར་བཤད་པའི་སྙིང་པོ་ལས་བརྩམས་ཏེ་སྤེལ་མར་བསྟོད་པ།
སྙན་ཕྱོགས་ལས་རྣམ་པར་རྒྱལ་བའི་སྡེར་འབོད་པས་ྋསྟོན་པ་མཉམ་མེད་ཟས་གཙང་གི་སྲས་པོ་དེ་ཉིད་དྲག་པོ་ལྕཊ་སྤྲེལ་ལ་
སྐུབལྟམས་ནས་བགྲང་བྱ་ཉིས་སྟོང་བརྒྱད་བརྒྱ་དང་བཅུ་ཕྲག་བདུན་དང་ཉག་མ་དྲུག་འདས་ཤིང་། བསྟན་པ་ལོ་ལྔ་སྟོང་དུ་གནས་
པར་གསུངས་པ་ལས་ཚུལ་ཁྲིམས་ལེའུའི་སྟེང་ནས་དྲུག་ཅུསྐོར་བཞི་དང་བཅུ་ཕྲག་ལྔ་དང་ཉག་མ་དྲུག་པ། འཕཊ་པའི་ཡུལ་
དུ་ཨ་ན་ལ་ཞེས་པ། བོད་གངས་ཅན་གྱི་ལྗོངས་འདིར་མེ་རུ་གྲགས་པ། མ་ཧཱ་ཙི་ནའི་ཡུལ་གྱུར་བིང་ཤིང་ཞེས་འབོད་ཅིང་།
སྤོར་ཐང་གཙུག་ལག་ཏུ་དབང་ཐང་དང་བསྟུན་པའི་མིང་མེ་ཕོ་འབྲུག་ཅེས་གྲགས་པ་འབྱུང་བ་བཞི་ལྡན། བཀྲ་ཤིས་ཀྱིས་ཀླུ་
དང་། ཁོང་ནོང་གི་ལོ། ཀཾས་ཞེས་པ་མཆུ་ཟླ་། དུས་འཁོར་བའི་དཔྱིད་ར། རྒྱ་རྩིས་པའི་དཔྱིད་ཐ། ཆོ་འཕྲུལ་དུས་ཆེན་གྱི་
ཡར་ཚེས་དགའ་བ་དང་བོ་རེ་གཟའ་ལྷའི་བླམ་དར་བའི་དུས་དགེ་བར་འགོ་བཙུགས་ཏེ་ཟླ་བ་དེ་ཀའི་དམར་ཕྱོགས་ཀྱི་རྒྱལ་བ་
གསུམ་པ། དུས་འཁོར་བའི་དབྱངསརཾ། གསལ་བྱེད་གི་འབྱུང་བ་མེ། འདོད་ཡོན་རོ། དབྱངས་འཆར་བའི་དཀར་ཕྱོགས་
ཀྱི་རྒྱལ་བ་གསུམ་པ། དབྱངས་སྤུ། གསལ་བྱེད་ཏ། འབྱུང་བ་མེ། འདོད་ཡོན་གགས། གཉིས་ཀ་མཐུན་པའི་དར་གུད་
ལང་ཚོ། རེ་གཟའ་ལྷག་པ། རྒྱུ་སྐར་མོན་གྲེ། ཚེས་སྤར་ཁེན། སྨེ་བ་ལྔསེར། བདུད་རྩི་སྦྱོར་བའི་ཚེས་དགེ་བར། ཆོས་
གྲྭཆེན་པོ་བཀྲ་ཤིས་འཁྱིལ་གྱི་རྗེ་ཁྲི་བླ་བྲང་གི་ཡང་ཐོག་གཟིམས་ཆུང་ཨེ་ཝཾདགའ་འཁྱིལ་དུ་མཇུག་གྲུབ་པར་བགྱིས་པ་འདིས་
བསྟན་པའི་སྙིང་པོ་མཐའ་བྲལ་དབུ་མའི་ལུགས་བཟང་ཕྱོགས་ཀུན་ཏུ་དར་བའི་ལེགས་ཚོགས་སིདྡྷི་རསྟུ།། །།
ཨོཾ་སྭ་སྟི། ཕྱོགས་བཅུའི་བཀྲ་ཤིས་དགེ་མཚན་མཆིས་སོ་ཅོག །ཕྱོགས་
གཅིག་རབ་སྤུངས་ལྷུན་སྡུག་རི་བོའི་སྒྲས། །ཕྱོགས་ཀྱི་འཁོར་ལོའི་མུ་ཁྱུད་དམ་
བཅིངས་པ། །ཕྱོགས་ལས་རྣམ་པར་རྒྱལ་བའི་ཆོས་གྲྭ་འདིར། །སྙིང་བོ་མེད་པ་
སྒྱུ་མའི་ནོར་རྫས་ལས། །སྙིང་བོ་ལེན་ཕྱིར་ཡབ་རྗེའི་ལེགས་བཤད་ཀྱི། །སྙིང་
བོར་རབ་སྤེལ་བསྟོད་བསྔགས་མ་ལུས་པའི། །སྙིང་བོར་བསྒྲུབས་འདི་པར་དུ་
བསྐྲུན་པའི་དགེས། །རྒྱལ་བསྟན་སྤྱི་དང་བྱེ་བྲག་དར་ཞིང་རྒྱས། །རྒྱལ་བ་ཡབ་
སྲས་ཞབས་པད་བསྐལ་བརྒྱར་བརྟན། །རྒྱལ་ཁམས་ཀུན་ཏུ་འཁྲུག་རྩོད་མུ་གེ་
ཞི༑ ༑རྒྱལ་བསྟན་རིན་ཆེན་གཙུག་ཏུ་བཀུར་གྱུར་ཅིག །དགའ་རབ་དྲུང་ཟུར་
ཆེན་མོ་ཉིད་ཀྱིས་གཙོས། །དགའ་ལྡན་རབ་རྒྱས་མི་སྣ་འབྲེལ་ཐོགས་ཀུན། །དགའ་
60



ལེགས་པར་བཤད་པའི་སྙིང་པོ་ལས་བརྩམས་ཏེ་སྤེལ་མར་བསྟོད་པ།
བས་ཀུན་བསླང་ཡིག་འབྲི་རྐོས་མཁན་རྣམས། །དགའ་བདེའི་དཔལ་ལ་རྟག་ཏུ་
རེག་གྱུར་ཅིག །ཅེས་པ་འདི་ཡང་ལུགས་ཟུང་ལ་མཁྱེན་སྤྱན་ཨུཏྤལའི་འདབ་ལྟར་ཡངས་ཤིང་། རྣམ་དཀར་ལ་
དད་སྟོབས་རྒྱས་པ་དགའ་རབ་སྐུ་ངོ་བློ་བཟང་ཚེ་རིང་ནས་པར་དུ་སྒྲུབ་སྐབས་པར་བྱང་སྨོན་ཚིག་ཏུ་སུ་དྷི་ས་རས་སྤེལ་བའོ། །
བྷ་ཝནྟུ།།
61



ཅོ་ནེ་བླ་མ་བློ་བཟང་རྒྱ་མཚོའི་གསུང་ལས་ལྟ་མགུར་གྱི་སྐོར།
༄༅། །ཟབ་དོན་དབྱངས་སུ་གྱེར་བ་བུང་བ་འཕྲོ་འདུའི་
གླུ་དབྱངས་ཞེས་བྱ་བ་
བཞུགས་སོ། །
ན་མོ་གུ་རུ་མཉྫ་གྷོ་ཥཱ་ཡ། ཡོངས་རྒྱལ་ཀུན་གསང་གསུམ་རྡོ་རྗེ་དངོས།།
དངོས་བརྗོད་བྲལ་བདེ་བ་མཆོག་གི་གར། །གར་སྣ་ཚོགས་བསྒྱུར་ལས་བདག་
ཅག་མགོན། །མགོན་ཞང་ལྷ་ཆེན་པོས་རྟག་སྐྱོངས་མཛོད། །སྣང་བཞིན་དུ་རང་
གི་ངོས་ནས་སྟོང༌། །སྟོང་བཞིན་དུ་སྣང་བ་འགོག་པ་མེད། །མེད་མིན་ལ་ཡོད་
པ་སྒྱུ་མའི་ཚུལ། །ཚུལ་སྔོན་གནས་མཐུན་མིན་ཀུན་རྫོབ་གཤིས། །ཡུལ་རང་
ངོས་མ་གྲུབ་མེད་བཞིན་སྣང་། །སྣང་བཞིན་དུ་སྟོང་པ་སྒྱུ་མའི་ཆོས། །ཆོས་
ཀུན་གྱི་གནས་ལུཊ་གཉུག་མའི་གཤིས། །གཤིས་ཅིར་ཡང་མ་གྲུབ་རྫུན་པོ་ཆེ། །
ལར་འཁོར་འདས་ཆོས་ཀུན་ངོ་བོས་ལྟོས། །ལྟོས་གྲུབ་པས་ངོ་བོས་སྟོང་བར་སྟོན།།
མ་འགྲོ་བའི་ཁམས་བཞིན་ཆོས་ཀྱི་ཚུལ། །ཚུལ་འདྲ་མིན་སྣ་ཚོགས་འབབས་སའི་
གནད། །གནད་མཐར་ཐུག་ལྟ་བ་འཚོལ་རེ་རན། །རན་ཙམ་དུ་མ་ཟད་འཕྱིས་ནས་
གདའ། །མཐའ་ཕ་རོལ་མི་ངོམས་འཁོར་བའི་མཚོ། །མཚོ་རྒལ་དཀའ་འདི་ལས་
སྒྲོལ་བའི་ཐབས། །ཐབས་དུ་མས་ཉམས་སུ་བསྟར་བ་ལས། །ཆད་ལས་རྟོག་
འཁྲུལ་འཁོར་གཞིལ་གྱུར་ཅིག །ཅེས་བརྗོད་བྱེད་རིག་པ་སྙན་པའི་ངག་གི་སྒྲ་རྒྱན་མཐའ་ཐོག་སྦྱར་བའི་
ང་ལྡན་ལས་བརྩམས་ཏེ། ཟབ་དོན་དབྱངས་སུ་གྱེར་བ་བུང་བ་འཕྲོ་འདུའི་གླུ་དབྱངས་ཞེས་བྱ་བ་འདི་ཡང་ཟབ་མོའི་གཞུང་
ལ་བག་ཆགས་འཇོག་ཕྱིར། སྨྲ་སེང་ཚངས་སྲས་བཞད་པའི་རྡོ་རྗེར་འབོད་པས་ཆོས་གྲྭ་ཆེན་པོ་བཀྲ་ཤིས་འཁྱིལ་གྱི་གར་འདུག་
ཀློག་པ་ཐོས་བསམ་གྱི་སྤྱིལ་ཆུང་དུ་བྲིས་པའོ། །
62



ཅོ་ནེ་བླ་མ་བློ་བཟང་རྒྱ་མཚོའི་གསུང་ལས་ལྟ་མགུར་གྱི་སྐོར།
༄༅། །ཟབ་མོ་རྟེན་ཅིང་འབྲེལ་པར་འབྱུང་བའི་ཚུལ་ལ་བག་
ཆགས་འཇོག་ཕྱིར་མདོ་དོན་ཅུང་ཞིག་དཔྱད་སྐབས་གང་
ཤར་དབྱངས་སུ་བསྡེབས་པ་བུང་བ་མྱོས་
པའི་ཅ་ཅོ་ཞེས་བྱ་བ།
ན་མོ་གུ་རུ་མཉྫ་གྷོ་ཥཱ་ཡ། སྙིང་ཆོས་ཀྱི་འཁོར་ལོའི་གུར་ཁང་དུ། །གཞི་
གཉུག་སེམས་ལང་ཚོར་སྨིན་པའི་གར། །འོད་དམར་སེར་ཕུང་པོ་ལྷམ་མེ་བ། །ཕ་
བླ་མའི་ངོ་བོར་དུས་ཀུན་བསྟེན། །རྟག་ཆད་པའི་མཐའ་དང་བྲལ་བ་ཡིན། །གཞི་
སྣང་སྟོང་ཟུང་འཇུག་དབུ་མའི་ལམ། །ཚིག་སྒྲ་སྤྱིའི་གོ་བ་ཙམ་མིན་པར། །གཏིང་
ཕུ་ཐག་ཆོད་པར་བྱིན་གྱིས་རློབས། །རྗེ་རྒྱལ་བའི་དཔལ་གྱི་མགུར་ནས་ནི། །གསུང་
ཚངས་པའི་དབྱངས་ཀྱིས་བསྒྲཊ་པ་ཡི། །མདོ་ཟབ་མོའི་རྗེས་ཟློས་ཚུལ་ཉིད་དུ།།
ངག་གླུ་དབྱངས་འདི་ལྟར་ལེན་ལ་སྤྲོ། །གྲངས་མུ་མཐའ་མེད་པའི་སྐར་མའི་ཚོགས།།
མཚན་མུན་པའི་སྨག་ཏུ་བཀྲ་ལགས་ཀྱང་། །ཉིན་འོད་སྟོང་ཚ་ཟེར་སྤྲོས་པ་ན། །ཀུན་
མི་སྣང་སྟོང་པའི་དབྱིངས་སུ་ཡལ། །ལར་རྟེན་འབྱུང་ཚོགས་པའི་སྣང་བ་འདི།།
བློ་འཁྲུལ་བའི་ངོ་ན་ཚུགས་ཐུབ་ཀྱང༌། །དོན་ཡིན་ལུགས་འཚོལ་བས་དཔྱད་པ་
ན༑ ༑ཁོར་རང་ཚུགས་ཐུབ་པ་ཅང་མ་མཆིས། །མིག་རབ་རིབ་ཀྱིས་བསླད་སྐྱེ་
བོ་ལ། །མཁར་སྐྲ་ཤད་འཛག་སྣང་འཆར་མོད་ཀྱང་། །ནད་སྨན་དང་དཔྱད་ཀྱིས་
བསལ་བ་ན། །སྔར་འཁྲུལ་སྣང་ལོག་པའི་སྟོང་སང་འཆར། །གདོན་དངོས་
འཛིན་འཁྲུལ་པས་བསླད་པའི་བློར། །གཞི་ཀུན་རྫོབ་ཅི་ཡང་འཆར་མོད་ཀྱང་། །བློ་
འཁྲུལ་བའི་རྫུན་ཕུག་མཐོང་བ་ཡི། །དོན་གནས་ལུགས་འཚོལ་བའི་རིགས་ངོར་
63



ཅོ་ནེ་བླ་མ་བློ་བཟང་རྒྱ་མཚོའི་གསུང་ལས་ལྟ་མགུར་གྱི་སྐོར།
དབེན། །སྣོད་ཀོང་བུའི་ངོས་སུ་མར་མེའི་འོད། །དོན་རང་གི་ངོས་ནས་སྟོང་
ལགས་ཀྱང་། །རྐྱེན་སྣུམ་དང་སྡོང་བུ་མེ་ཕྲད་པས། །ཁོ་འབར་ཞིང་སྲེག་པའི་
ནུས་པ་ཅན། །ཡོངས་འཁོར་འདས་སྣང་གྲགས་མཆིས་སོ་ཅོག །ཡུལ་རང་གི་
ངོས་ནས་སྟོང་ལགས་ཀྱང་། །ནང་རྟོག་པས་བྲིས་པ་སྣང་བའི་རིས། །ཆེས་སྣ་
ཚོགས་བཀྲ་བར་སུ་ཡིས་བསྙོན། །གཟུགས་སྡུག་དང་མི་སྡུག་སྒྱུ་མ་ཡིས། །བློར་
ཆགས་ཞེན་འཇིགས་སྐྲག་བསྐྱེད་མོད་ཀྱང༌། །དོན་དངོས་པོའི་གནས་ཚོད་དབང་
བྱས་ན། །དེར་ཕན་གནོད་གང་ཡང་འབྱུང་བ་མིན། །བློས་བཏགས་ཙམ་སྒྱུ་མའི་
དགྲ་གཉེན་ལ། །སེམས་ཆགས་སྡང་རེ་དོགས་ཀྱིས་བྲེལ་མོད། །ཡུལ་སྣང་
གནས་མཐུན་མིན་བསླུ་བ་ཅན། །དོན་བདེན་པར་བཟུང་བས་ཨ་ཐང་ཆད། །རྩྭ་
ཉག་རེའི་རྩེ་མོར་ཆགས་པ་ཡི། །ཟིལ་ཐིགས་པ་ཕྲ་མོ་ཡར་ལ་ཁད། །རྐྱེན་ནི་
ཟེར་ཕོག་པ་ཙམ་གྱིས་ཀྱང་། །འཕྲལ་སྐམ་པར་འགྱུར་བའི་ཆོས་ཅན་ཉིད། །རྒྱུ་
འདུས་པས་བྱས་པའི་རྟེན་འབྲེལ་ཀུན། །རང་གྲུབ་ཙམ་ཉིད་ནས་ཕྱིས་འབྱུང་གི།
རྒྱུ་གཞན་ལ་ལྟོས་པ་མེད་པར་ནི། །ཁོ་འཇིག་པའི་ངང་ཅན་ཉིད་དུས་སྐྱེས། །མཚོ་
མཚེའུ་ལྟེང་ཀ་འཁྱིལ་བ་རུ། །ཆར་ཐིགས་པ་ཆེན་པོ་བབས་པའི་ཚེ། །འཕྲལ་
ཆུ་བུར་རྡོལ་ཞིང་ཞིག་གྱུར་པ། །ཀུན་ཆུ་ཡི་རང་བཞིན་ཉིད་དུ་གནས། །ལས་
ཉོན་མོངས་སྒྲོག་གིས་བཅིངས་པ་ཡི། །གནས་སྲིད་གསུམ་བཙོན་རར་ཟག་བཅས་
ཀྱི༑ ༑ཡུལ་བདེ་སྡུག་བར་མ་མྱོང་བའི་ཚོར། །གང་སྐྱེས་ཀྱང་སྡུག་བསྔལ་རང་
བཞིན་ཉིད། །སེམས་གཉིད་ཀྱིས་བསྐྱོད་པའི་རྨི་ལམ་དུ། །དཔལ་ཕུན་ཚོགས་
མཁོ་དགུ་འབྱོར་བ་ལ། །ལོངས་ཇི་ཙམ་སྤྱད་ཅིང་མྱང་ན་ཡང་། །གཉིད་སད་ཚེ་
མི་བདེན་སྟོང་ཧང་ངེ་། །འབད་རྩོལ་བ་དྲག་པོས་བསྒྲུབས་པ་ཡི། །ནོར་ལོངས་
སྤྱོད་ཟས་གོས་གནས་མལ་གྲོཊ། །སྔར་ལོངས་སུ་སྤྱད་པས་མྱོངས་གྱུར་པ། །དུས་
64



ཅོ་ནེ་བླ་མ་བློ་བཟང་རྒྱ་མཚོའི་གསུང་ལས་ལྟ་མགུར་གྱི་སྐོར།
ད་ལྟ་དྲན་པའི་ཡུལ་ལས་གང༌། །གློག་འགྱུ་བ་སྐད་ཅིག་ཡུད་ཙམ་ལ། །དཀར་
ལམ་མེ་སྣང་ཞིང་ཡལ་ནས་འགྲོ། །དེ་གང་ནས་འོང་ཞིང་གང་དུ་འགྲོ། །བར་
གང་དུ་གནས་ཞེས་ངེས་བཟུང་མེད། །དུས་ད་ལྟ་མངོན་དུ་གྱུར་བ་ཡི། །ཡུལ་
སྣ་ཚོགས་བཀྲ་བའི་ལྟ་ད་མོ་འདིར། །བློ་ཞིབ་མོས་བརྟཊ་ཤིང་དཔྱད་པ་ན། །དམིགས་
གཏད་སོ་བྲལ་ཞིང་གཞི་རྩས་དབེན། །གཟུགས་ཐོགས་རེག་བྲལ་བའི་སྟོང་སང་
མཁར། །སྤྲིན་ཆུ་རིས་ཅན་གྱི་ལྡིང་ཁང་ནས། །སྦྲང་ཆར་བ་བབས་པའི་རྟེན་འབྱུང་
གིས། །སར་རྩི་བཅུད་ལོ་འབྲས་གཡུར་དུ་ཟ། །སེམས་རང་བཞིན་འོད་གསལ་
སྟོང་བའི་དབྱིངས། །ཆོས་ཀུན་བྱང་རྒྱུ་རྐྱེན་སྣ་ཚོགས་ལས། །འབྲས་རྣམས་
སྨིན་བདག་པོ་རྒྱུ་མཐུན་གྱི། །དག་མ་དག་སྣོད་བཅུད་སྣ་ཚོགས་འབྱུང་། །ཡོངས་
དབུ་མའི་གཞུང་ལ་སྦྱངས་པའི་འབྲས། །ནང་ཡང་དག་འཇོག་གི་སྐལ་དམན་ཡང་།།
ཚིག་ཐོས་བྱུང་བློ་ཡིས་མྱང་གྱུར་པ། །ངག་ཤུགས་འབྱུང་གླུ་དབྱངས་དེ་ལྟར་ཐལ།།
གཏམ་དེ་སྐད་བསྙད་པའི་རྣམ་དཀར་གྱིས། །བལྟ་དཀའ་ཞིང་རྟོཊ་དཀའི་དབུ་མའི་
ལམ། །རྗེ་རྒྱལ་བའི་དགོངས་པ་ཇི་བཞིན་དུ། །མ་འགྲོ་བ་ཀུན་གྱིས་རྟོགས་གྱུར་
ཅིག །ཚུལ་འདི་ཡང་བློ་ཡི་པདྨོའི་ཚལ། །ཚིག་སྙན་འགྱུར་དྲི་བཟང་རབ་སྤྲོ་
ཞིང༌། །དོན་རྒྱ་ཆེན་སྦྲང་རྩིའི་དོགས་པ་ཡིས། །ཕྱི་མཚོ་སྐྱེས་སྙེམས་པ་སྐྱུངས་
བྱེད་པས། །ནད་རྟོག་པས་སེམས་ལ་བྲིས་པའི་རིས། །ཕྱི་ཤོག་བུའི་ངོས་སུ་འདི་
ལྟར་དུ། །དུས་རབ་བྱུང་བཅོ་ལྔའི་ཆུ་སྟག་ལོའི། །རྒྱལ་ཟླ་བའི་ཡར་ཚེས་གསུམ་
པར་ཕབ། །ཅེས་ཟབ་མོ་རྟེན་ཅིང་འབྲེལ་བར་འབྱུང་བའི་ཚུལ་ལ་བག་ཆགས་འཇོག་ཕྱིར་མདོ་དོན་ཅུང་ཞིག་དཔྱད་
སྐབས་གང་ཤར་དབྱངས་སུ་བསྡེབས་པ་བུང་བ་མྱོས་པའི་ཅ་ཅོ་ཞེས་བྱ་བ་འདི་ནི་རྟོག་གེའི་རྩོད་འཐེན་ལ་ཞེན་པ་ཨ་འཐས་སུ་སོང་
བས་ཐོས་དོན་ཚུལ་བཞིན་སྒྲུབས་པའི་སྐལ་བས་དམན་པ་བློབང་རྒྱ་མཚོ་སྤྲིན་གཙུག་ལག་ཆོས་ཀྱི་འདོད་འཇོར་འབོད་པས་ཆོས་
གྲྭཆེན་པོ་བཀྲ་ཤིས་འཁྱིལ་གྱི་གར་འདུག་ཀློག་པ་ཐོས་བསམ་གྱི་སྤྱིལ་ཆུང་དུ་རབ་ཚེས་ཆུ་སྟག་ལོའི་རྒྱལ་ཟླ་བའི་ཡར་ཚེས་
ལ་སྦྱར་བ་ཛ་ཡནྟུ།
65



ཅོ་ནེ་བླ་མ་བློ་བཟང་རྒྱ་མཚོའི་གསུང་ལས་ལྟ་མགུར་གྱི་སྐོར།
༄༅། །ཟབ་མོ་རྟེན་ཅིང་འབྲེལ་བར་འབྱུང་བའི་ཚུལ་ལས་བརྩམས་ཏེ་གང་
ཤར་དབྱངས་སུ་བསྡེབས་པ་ཉམས་དང་འགྱུར་བ་སྟོང་གིས་
ཏམྦུ རའི་རྒྱུད་ཀྱི་སྙེམས་འཆང་
ཞེས་བྱ་བ།
ན་མོ་གུ་རུ་མཉྫ་གྷོ་ཥཱ་ཡ། གང་གང་རྟེན་ཅིང་འབྲེལ་འབྱུང་བ། །དེ་
དེ་བདེན་པས་སྟོང་ངོ་ཞེས། །སྙན་སྙན་ཚངས་པའི་སྒྲ་དབྱངས་ཀྱིས། །ཡང་
ཡང་འདོམས་མཛད་དེ་ལ་འདུད། །ལྡིར་ལྡིར་གཡུ་འབྲུག་སྐད་གསང་ལ། །ཀྲོག་
ཀྱོག་མགྲིན་པ་བཏེགས་བྱས་ནས། །ཞུམ་ཞུམ་བལྟ་བའི་གཙུག་ཕུད་ཅན། །ལིང་
ལིང་གར་དུ་རྩེན་པ་བཞིན། །ཟབ་ཟབ་དབུ་མ་ཆེན་པོ་ལ། །དུང་དུང་མོས་པ་མི་
དམན་པ། །འགའ་འགའ་རྒྱ་ལམ་སྲིད་གྱུར་ན། །གྲིམ་གྲིམ་རྣ་བ་བླགས་ཏེ་ཉོན།།
མང་མང་ཀུན་རྫོབ་སྒྱུ་མའི་ཆོས། །གསལ་གསལ་བཀྲ་བའི་ལྟད་མོ་འདི། །བམ་
བམ་མ་བརྟག་ཉམས་དགའི་ངོར། །རང་རང་ངོས་ནས་གྲུབ་ཉམས་ཅན། །ཕྲ་
ཕྲ་དབུ་མའི་རིགས་ལམ་ནས། །ཡང་ཡང་དཔྱད་པས་ལེགས་བཙལ་ན། །ཁོ་ཁོ་
རང་ཚུགས་ཐུབ་པ་ཞིག །གང་གང་རྙེད་པ་ཅང་གདའ་འམ། །སྟོང་སྟོང་ཆོས་
ཀྱི་དབྱིངས་ཉིད་ནས། །གསལ་གསལ་སྣ་ཚོགས་འཆར་འདི་དག །དེ་དེ་སྣང་
ལྟར་མ་གྲུབ་ཀྱང་། །རྫུན་རྫུན་སྣང་བ་སུ་ཡིས་འགོག །རང་རང་ངོས་ནས་ཚུགས་
ཐུབ་ཏུ། །གྲུབ་གྲུབ་འདྲ་བ་འདི་རྣམས་ལ། །དེ་དེ་ཟེར་བའི་ངོ་བོ་ཞིག །ངེས་
ངེས་མཛུབ་མོ་འཛུགས་སས་དབེན། །འདི་འདི་ཞེས་སུ་ཕར་ལ་ནི། །འཕྲལ་
འཕྲལ་བློ་ཡིས་བཏགས་མིན་པར། །ཡོད་ཡོད་ལྟ་བུར་སྣང་བ་ནི། །ལྷང་ལྷང་
66



ཅོ་ནེ་བླ་མ་བློ་བཟང་རྒྱ་མཚོའི་གསུང་ལས་ལྟ་མགུར་གྱི་སྐོར།
འཆར་བ་བསྙོན་མེད་ཀྱང་། །མཁས་མཁས་ཟླ་མེད་སྟོན་པ་ཡིན། །སྙན་སྙན་
གསུངས་བཞིན་ལེགས་དཔྱད་ན། །བདེན་བདེན་ཚུགས་སུ་གྲུབ་པའི་ཚུལ། །སྟོང་
སྟོང་གཤིས་ལུགས་དབྱིངས་སུ་འཕྲོས། །རྫུན་རྫུན་སྣང་བ་རྟེན་འབྲེལ་གྱིས། །སྟོང་
སྟོང་བདེན་མེད་རང་མཚང་སྟོན། །སྟོང་སྟོང་གདོད་མའི་སྡོད་ལུགས་ཀྱིས། །རྫུན་
རྫུན་རྟེན་འབྲེལ་གོ་ཡང་འབྱེད། །ཡོད་ཡོད་ཟེར་བའི་ཆོས་འདི་ཀུན། །མེད་མེད་
འདྲ་ཡང་མེད་མིན་ལ། །བདེན་བདེན་འདྲ་ཡང་བདེན་པས་སྟོང་། །རྫུན་རྫུན་སྒྱུ་
མའི་རོ ལ་བ་བཞིན། །ཟབ་ཟབ་དབུ་མ་ཆེན་པོའི་དོན། །ཡང་ཡང་ཚུལ་བཞིན་
རྣམ་དཔྱད་དེ། །ངེས་ངེས་མཐའ་བྲལ་དབྱིངས་རྟོ གས་ན། །མྱུར་མྱུར་བླང་དོར་
ལ་བརྩོན་གསུངས། །ཀྱེ་ཀྱེ་བློ་གྲོས་གསལ་ལྡན་དག །འཕྲལ་འཕྲལ་ཙམ་མིན་
ཕུགས་ཀྱི་དོན། །ཡང་ཡང་སྐྱེ་བའི་རྫོང་ལས་ནི། །མགྱོགས་མགྱོགས་འབྲོས་
པར་འདོད་ན་ཀོ །མྱུར་མྱུར་སྡིག་སྤོངས་དགེ་སྒྲུབ་བློ། །ལམ་ལམ་འཆར་བའི་
རྐྱེན་གྱི་གཙོ། །ཟབ་ཟབ་རྟེན་འབྱུང་རྟོགས་སླད་དུ། །འབད་འབད་བརྩོལ་བ་བསྟེན་
པར་རིགས། །ཟབ་ཟབ་དབུ་མའི་གཞུང་ལུགས་ཀྱི། །དཀའ་དཀའ་གནད་ཀྱི་
དོན་པོའི་མདུད། །ལྷུག་ལྷུག་དཀྲོལ་བའི་ཚིག་གི་རྒྱུན། །སྙན་སྙན་ཤུགས་འབྱུང་
དབྱངས་སུ་ཐལ། །མཐོ་མཐོ་ཀུན་ལ་ཕྲག་དོག་ཅིང་། །དམའ་དམའ་ཁེངས་པས་
ཁྱད་དུ་གསོད། །མཉམ་མཉམ་ལ་ནི་འགྲན་འཚོལ་བའི། །གྱད་གྱད་འགྲོ་ལ་
འདིས་ཅི་བྱ། །ཀྱེ་ཀྱེ་གཟུར་གནས་བློ་གྲོས་ཅན། །འགའ་འགའ་མཆིས་ན་གཟིགས་
མཛོད་ལ། །ཉེ ས་ཉེ ས་དགག་སྒྲུབ་འབེན་དུ་གྱིས། །ལེགས་ལེགས་ཆ་ནི་བློ་
བསྐྱེད་མཛོད། །བཟང་བཟང་རྣམ་དཀར་ཀུན་སློང་གིས། །ཟབ་ཟབ་སྣང་སྟོང་
ཟུང་འཇུག་དོན། །འགྲིག་འགྲིག་ཚིག་ཏུ་བརྗོད་པའི་དགེས། །མྱུར་མྱུར་ཟུང་
འཇུག་སྐུ་ཐོབ་ཤོག །གསལ་གསལ་བློ་ཡི་འཇུག་པ་བརྒྱས། །ཞིབ་ཞིབ་རིགས་
62



ཅོ་ནེ་བླ་མ་བློ་བཟང་རྒྱ་མཚོའི་གསུང་ལས་ལྟ་མགུར་གྱི་སྐོར།
པའི་ལམ་བཟང་བོར། །ཡང་ཡང་རྒྱ་ཆེར་དཔྱད་པ་དེས། །སྙན་སྙན་མཚོ་སྐྱེས་
འཕྲེང་འདི་བསྟར། །ཞེས་ཟབ་མོ་རྟེན་ཅིང་འབྲེལ་བར་འབྱུང་བའི་ཚུལ་ལས་བརྩམས་ཏེ་གང་ཤར་དབྱངས་སུ་བསྡེབས་
པ་ཉམས་དང་འགྱུར་བ་སྟོང་གི་ཏམྦུརའི་རྒྱུད་ཀྱི་སྙེམས་འཆང་ཞེས་བྱ་བ་འདི་ནི་རིགས་པ་སྨྲ་བ་གྲགས་པ་བློབཟང་ཞེས་བྱ་བས་
དྲང་ངེས་རྣམ་འབྱེད་ཆེན་མོ་དང་རྣམ་བཤད་དགོངས་པ་རབ་གསལ་གཉིས་བློ་ལ་བཟུང་སྟེ་དབུས་སུ་འགྲོ་སྐབས་འདི་འདྲ་ཞིག་
དགོས་ཞེས་བསྐུལ་བའི་ངོར་རིགས་པ་སྨྲས་པ་བློབཟང་རྒྱ་མཚོ་སྤྲིན་གཙུག་ལག་ཆོས་ཀྱི་འདོད་འཇོར་འབོད་པས་བསྡེབས་པ་
ཛ་ཡནྟུ། །
༄༅། །རྒྱུ་རྐྱེན་རྟེན་འབྲེལ་ཚོགས་པའི་འཕྲུལ་ལས་བྱུང་བའི་ཐོལ་
གླུ་རང་བཞིན་སྟོང་བའི་སྒེག་མོར་མཛའ་བ་
སྡེབས་པའི་ཕོ་ཉ་ཞེས་བྱ་བ།
ན་མོ་གུ་རུ་མཉྫུ་གྷོ་ཥཱ་ཡ། སྟོང་བཞིན་སྣང་བའི་རྟེན་འབྲེལ་འཕྲུལ་འཁོར་
གྱིས། །སྣང་བཞིན་སྟོང་བའི་རང་བཞིན་ངོ་སྤྲོད་མཁན། །སྟོང་བཞིན་སྣང་བ་
འགོག་མེད་མངོན་གྱུར་བ། །སྣང་བཞིན་སྟོང་བའི་བྲག་ཅ་སྒྲོཊ་དེས་སྐྱོངས། །མེད་
བཞིན་སྣང་བ་རྟེན་འབྲེལ་རྫུ་བག་སྟེ། །ཡོད་བཞིན་སྐུངས་པ་ཆོས་དབྱིངས་རང་
གཤིས་ཡིན། །སྣང་བཞིན་སྟོང་བ་རྟེན་འབྲེལ་གདོད་མའི་གཤིས། །སྟོང་བཞིན་
སྣང་བ་ཆོས་དབྱིངས་ཡོ་ལང་ཡིན། །མེད་བཞིན་སྣང་བ་འགོག་མེད་སྒྱུ་མའི་ཆོས།།
ཡོད་བཞིན་གཞི་རྩ་བྲལ་བ་ནམ་མཁའི་འཇའ། །སྣང་བཞིན་སྟོང་བར་འབྲོས་པ་
ཀུན་རྫོབ་གཤིས། །སྟོང་བཞིན་སྣང་བ་སྣ་ཚོགས་ཆོས་དབྱིངས་འཕྲུལ། །སྣང་
བཞིན་སྟོང་བ་ནམ་མཁའི་དབྱིངས་ཀྱི་ངོས། །སྟོང་བཞིན་སྣང་བ་འཇའ་ཚོན་བཀྲག་
མདངས་གསལ། །སྣང་བཞིན་རང་བཞིན་སྟོང་བའི་གཤིས་ལ་འཆེལ། །སྟོང་
68



ཅོ་ནེ་བླ་མ་བློ་བཟང་རྒྱ་མཚོའི་གསུང་ལས་ལྟ་མགུར་གྱི་སྐོར།
བཞིན་སྣང་བ་སྣ་ཚོགས་ཟོལ་གྱིས་རྫུ། །ཡོད་བཞིན་དམིགས་གཏད་བྲལ་བའི་
སྟོང་པ་དང་། །མེད་བཞིན་སྣང་བ་ལྷག་པར་གནས་པ་ལ། །བལྟ་བཞིན་བལྟ་
མེད་ཚུལ་དུ་ལེགས་བལྟས་ནས། །མཐོང་བཞིན་མཐོང་མེད་ཚུལ་དུ་ནམ་ཞིག་
མཐོང་། །སྣང་བཞིན་སྟོང་བའི་གཤིས་ལུགས་མཐར་ཐུག་དང༌། །སྟོང་བཞིན་
སྣང་བའི་ཀུན་རྫོབ་རང་གཤིས་གཉིས། །གཉིས་བཞིན་སོ་སོར་སྣང་བ་དེ་སྲིད་
དུ༑ ༑གཤིས་བཞིན་ཐུབ་པའི་དགོངས་པ་རྟོགས་པ་མིན། །སྣང་སྟོང་ཆོས་ཀྱི་
ཕ་མཐའ་མ་དམིགས་པ། །སྣང་སྟོང་ཟུང་འཇུག་རྒྱ་ལས་འདའ་བ་མེད། །སྣང་
སྟོང་ཆོས་ཀྱི་སྣང་ཚུལ་རྫུན་པོ་ཆེ། །སྣང་སྟོང་གཤིས་ལུགས་བདེན་པ་དཔོག་བྱེད་
ལགས། །ཞེས་རྒྱུ་རྐྱེན་རྟེན་འབྲེལ་ཚོགས་པའི་འཕྲུལ་ལས་བྱུང་བའི་ཐོལ་གླུ་རང་བཞིན་སྟོང་བའི་སྒེག་མོར་མཛའ་
བ་སྡེབས་པའི་ཕོ་ཉ་ཞེས་བྱ་བ་འདི་ནི་ཨེ་ཝཾཆོས་འཁོར་གླིང་གི་གྲྭརིགས་སྒྲ་དང་རྩིས་ཀྱི་ས་རིས་འབྲི་སུབ་ལ་རིགས་པའི་འཕྲུལ་
སྐྱེན་པ། མཆོད་དཔོན་ལེགས་བཤད་ལ་སྙན་ངག་མེ་ལོང་རྩ་འགྲེལ་བོད་མཁས་ཀྱི་དཔེར་བརྗོད་བཅས་མཛུབ་ཁྲིད་བགྱིད་སྐབས་
སྐོར་རྒྱན་གྱི་ཐད་དུ་སླེབས་པ་དང་། ནམ་མཁའ་འཇའ་སྤྲིན་གྱིས་ཡང་ཡང་སྒྲིབ་ཅིང་ཡང་ཡང་གསལ་དྭངས་སྡོབསང་གི་རང་
གཤིས་ངོམ་པས་རྐྱེན་བྱས་ཏེ། སཱ་ལའི་ནགས་ཀྱི་སྨན་ལྗོངས་ཡངས་པོའི་ཤར་མཐོར་སྐྱེས་པའི་རྟོག་གེར་ཞེན་པ་སུ་དྷི་ས་མུ་
དྲ་འམ་མིང་གཞན་སྨྲ་སེང་ཚངས་སྲས་བཞད་པ་རྡོ་རྗེར་འབོད་པས། རྨ་ཀླུང་དགའ་བ་འཁྱིལ་བའི་དབྱིབས་སུ་འབབ་པའི་ཁུག་
པ་གླིང་དཀར་སྟོད་ཀྱི་སའི་ཆ་སྐུངས་གསེར་ཁམས་མདོར་གྲགས་པའི་དཔལ་ཐང་ཡངས་པོའི་སྒྲར་ཐོག་ཏུ་ཚིག་བཞི་རེ་ལའང་
སྐོར་རྒྱན་གྱི་དོན་གཉིས་ཀ་ལ་སྐོར་བ་དང་སྒྲ་རྒྱན་རེ་ཚང་བར་བྱས་ཏེ་ཚིག་དང་དོན་གྱིས་སྒེག་པའི་ཉམས་དང་འགྱུར་བ་སྟོང་
གིས་ཤུགས་འབྱུང་དབྱངས་སུ་བསྡེབས་པའོ། །
69



ཅོ་ནེ་བླ་མ་བློ་བཟང་རྒྱ་མཚོའི་གསུང་ལས་ལྟ་མགུར་གྱི་སྐོར།
༄༅། །ལྟ་བའི་ངོ་སྤྲོད་དགོས་ཞེས་པའི་ལན་དྲང་པོའི་
ཚངས་ཐིག་ཅེས་བྱ་བ། །
ན་མོ་གུ་རུ་མཉྫ་གྷོ་ཥཱ་ཡ། དཀྱིལ་འཁོར་གྱི་མངའ་བདག་གདོད་མའི་
མགོན། །ངུར་སྨྲིག་གི་ཟོལ་འཆང་ཞང་སྟོན་རྗེ། །འབྲལ་མེད་དུ་སྙིང་དབུས་
ལེགས་བཞུགས་ནས། །དངོས་འཛིན་གྱི་འཁྲུལ་བ་བསལ་དུ་གསོལ། །རྡོ་རྗེ་
ཡི་སྤུན་གྲོགས་ཁྱོད་ཉིད་ནས། །མཐའ་བྲལ་གྱི་གནས་ལུགས་སྟོན་པ་ཡི། །སྙན་
འཇེབས་ཀྱི་གླུ་དབྱངས་ལོངས་ཤིག་ཅེས། །ནན་ཏན་དུ་བསྐུལ་ངོར་འདི་སྐད་ལོ།།
དབུ་ཚད་ཀྱི་རིགས་པའི་ལམ་ཞུགས་ནས། །ངེས་དོན་གྱི་མདོ་སྡེ་ཟབ་མོའི་དོན།།
འཚོལ་ཁུལ་གྱིས་མི་ཚེ་བསྐྱལ་ན་ཡང་། །འོལ་སྤྱི་ཡི་འཁྲུལ་འབྱམས་ཙམ་དུ་ཟད།།
གནས་ཚུལ་ལ་མ་རེག་བློས་བྱས་ཀྱི། །དགག་བྱ་ཞིག་བཙལ་ནས་འགོག་ལུགས་
འདིས། །གནས་ཚུལ་གྱི་གཤིས་ལུགས་སྟོར་ནས་གདའ། །སྣང་ཚུལ་འདིས་ད་
དུང་བསླུ་སྙམ་མཆིས། །མཐར་ཐུག་གི་དགོངས་མིན་དྲང་དོན་གྱི༑ ༑མདོ་སྡེ་
ཡི་སྒྲས་ཟིན་གོམས་ལུགས་འདིས། །ངེས་དོན་གྱི་གནས་ཚུལ་སྟོར་ནས་གདའ།།
དྲང་དོན་འདིས་ད་དུང་བསླུ་སྙམ་མཆིས། །བདེན་སྟོང་ལ་མ་ཕྱོགས་བདེན་འཛིན་
གྱིས། །བདེན་པ་རུ་འདོཊ་ཤིང་ཞེན་ལུགས་འདིས། །བདེན་སྟོང་གི་གཤིས་ལུཊ་
སྟོར་ནས་གདའ། །བདེན་འཛིན་འདིས་ད་དུང་བསླུ་སྙམ་མཆིས། །ཆོས་ཉིད་
ལ་མ་རེ ག་ཆོས་ཅན་གྱི། །དངོས་པོ་ལ་བདེན་པར་འཛིན་ལུགས་འདིས། །ཆོས་
ཉིད་ཀྱི་རང་བཞིན་སྟོར་ནས་གདའ། །ཆོས་ཅན་འདིས་ད་དུང་བསླུ་སྙམ་མཆིས།།
གཞན་དབང་གི་གནས་ཚུལ་མ་དཔྱད་པར། །ཀུན་བཏགས་ཀྱི་འདོགས་ལུགས་
70



ཅོ་ནེ་བླ་མ་བློ་བཟང་རྒྱ་མཚོའི་གསུང་ལས་ལྟ་མགུར་གྱི་སྐོར།
ལྟར་ཞེན་འདིས། །འགྱུར་མེད་ཀྱི་ཡོངས་གྲུབ་སྟོར་ནས་གདའ། །ཀུན་བཏཊ་
འདིས་ད་དུང་བསླུ་སྙམ་མཆིས། །དོན་དམ་གྱི་གནས་ཚུལ་བསྐྱུར་བྱས་ནས། །ཀུན་
རྫོབ་ཀྱི་སྣང་ཚུལ་ལྟར་ཞེན་འདིས། །དོན་དམ་གྱི་ཡིན་ལུགས་སྟོར་ནས་གདའ།།
ཀུན་རྫོབ་འདིས་ད་དུང་བསླུ་སྙམ་མཆིས། །བརྗོད་མེད་ཀྱི་གནས་ཚུལ་མ་མཐོང་
བར། །སྣ་ཚོགས་ཀྱི་སྒྲ་ཡི་བརྗོད་ལུགས་འདིས། །བརྗོད་བྲལ་གྱི་གཤིས་ལུགས་
སྟོར་ནས་གདའ། །བརྗོད་བྱེད་འདིས་ད་དུང་བསླུ་སྙམ་མཆིས། །ཆོས་ཅན་གྱི་
སྣང་ཚུལ་མཐའ་ཡས་འདི། །ཆོས་ཉིད་ཀྱི་ཀློང་ནས་འཆར་བ་ལས། །ཆོས་བདག་
ཏུ་འགར་ཡང་མ་གྲུབ་པའི། །ཆོས་དབྱིངས་ཀྱི་རང་ཞལ་མྱུར་མཐོང་ཤོག །ཅེས་
པ་འདི་ཡང་ངེས་པ་དོན་གྱི་བཀའ་གདམས་ཀྱིདགེ་བའི་བཤེས་གཉེན་དཔལ་ཞང་ལྷབ་ཆེན་པོའི་མདུན་ནས་སྤྱོད་འཇུག་ཆེན་མོའི་
མཛུབ་ཁྲིད་ཞིབ་རྒྱས་ལྷན་དུ་མཉན་པའི་དམ་པའི་ཆོས་ཀྱི་མཆེད་པོ་རྔ་རོང་སྤྲུལ་བའི་སྐུནས་སྔ་སོར་བདག་གིས་ལྟབའི་སྨོན་
མགུར་འགའ་ཞིག་བྲིས་པ་མཐོང་བས་རྐྱེན་བྱས་ཏེ་ཁྱོད་ཀྱིས་ལྟབ་གོ་ཡོད་པ་ཐག་ཆོད་པས་ཁོ་བོ་ལ་ངོ་སྤྲོད་ཀྱི་མགུར་ཞིག་མ་
དགོས་ཞེས་ཡང་ཡང་ནན་གྱིས་བསྐུལ་བ་ལ། དེ་འདྲ་ལྟཙི་སྨོས་གོ་བ་ཕྱོགས་འགྲོ་ཙམ་ཡང་མེད་ཅེས་ཚིག་གི་ཤད་སྦྱངས་ཡང་
ཡང་བྱས་ཀྱང་མ་ཉན་པ་ལ་རང་བཞིན་དྲང་བོའི་གཏམ་གྱི་ཚངས་ཐིག་ཅེས་བྱ་བ་འདི་ནི་མང་དུ་ཐོས་པ་འཚོལ་བའི་བརྟུལ་ཞུགས་
ལ་གནས་པ་བློ་བཟང་རྒྱ་མཚོ་སྤྲིན་གཙུག་ལག་ཆོས་ཀྱི་འདོད་འཇོར་འབོད་པས་སྦྱར་བའི་ཡི་གེ་བ་ནི་སྨན་ལུང་དགེ་སློང་བློ་
གསལ་གྱིས་བགྱིས་པའོ།།
༄༅། །ཨུ་བ་སི་ཀ་རིན་ཆེན་རྡོ་རྗེ་ལ་སྩལ་བའི་ལྟ་སྒོམ་སྤྱོད་
འབྲས་ཀྱི་མགུར་མ་བཞུགས་སོ། །
ན་མོ་གུ་རུ་མཉྫ་གྷོ་ཥཱ་ཡ། གཞི་བདེན་གཉིས་གནས་ཚུལ་ས་ལེར་གཟིགས།།
ལམ་ཐབས་ཤེས་སྙིང་བོ་ཡང་སྙིང་འདོམས། །ལས་སྤང་བླང་ཀུན་གྱི་མིག་སྔར་
71



ཅོ་ནེ་བླ་མ་བློ་བཟང་རྒྱ་མཚོའི་གསུང་ལས་ལྟ་མགུར་གྱི་སྐོར།
བསྟར། །ཕ་སྐུ་གཉིས་མངོན་གྱུར་ཞབས་ལ་འདུད། །གཞི་སྣང་བ་སྟོང་བའི་
རྣམ་འགྱུར་ཏེ། །གཤིས་སྟོང་བ་སྣང་བའི་རང་བཞིན་ཉིད། །སྟོང་རྩ་བྲལ་སྣང་
བའི་གོ་འབྱེད་མཁན། །ཡོངས་སྣང་བ་སྟོང་བའི་ཡོ་ལང་ཡིན། །ལར་རང་རེར་
སྣང་བ་བཀྲག་འབར་བ། །ཆེས་འཁྲུལ་པས་བསླད་པའི་རང་མདངས་ཏེ། །དོན་
གཤིས་སུ་འདི་གར་གྲུབ་གྱུར་ན། །ལམ་བསྒོམ་པས་གྲོལ་འདོད་ཡ་མ་བརླ། །ཡེ་
གདོད་ནས་སྐྱེ་བྱེད་ཀྱིས་དབེན་པས། །འབྲས་སྐྱེས་པ་ཉིད་ཀྱང་མ་སྐྱེས་ལ། །གཤིས་
སྐྱེ་མེད་དབྱིངས་ནས་སྐྱེ་བར་སྟོན། །སྐྱེས་མ་སྐྱེས་དམ་པའི་དོན་དུ་མཉམ། །གཤིས་
སྟོང་རྟོགས་བློ་ཡིས་སྲིད་རྩ་གཅོད། །ཐབས་སྙིང་རྗེས་ཞི་བདེར་སྲེད་པ་འགོག།
ལམ་སྟོང་ཉིད་སྙིང་རྗེའི་སྙིང་པོ་ཅན། །ཆོས་བརྒྱད་ཁྲི་བཞི་སྟོང་ཉིང་ཁུ་ཡིན།།
གདོན་བདག་འཛིན་དེས་བསྐྱེད་གཅེས་འཛིན་གཉིས། །མཉེས་གཤིན་པའི་ཚུལ་
ལ་ངེས་རྙེད་ན། །དེ་འབུར་འཇོམས་གཉེན་པོ་ཐབས་ཤེས་ཀྱང་། །གྲོགས་འགྱུར་
ཚུལ་བློ་ལྡན་སུས་མི་དཔོག །ཡེ་གདོད་ནས་སྒོམ་མཁན་མ་གྲུབ་པས། །ལམ་
བསྒོམ་པ་ཉིད་ཀྱང་བསྒོམ་མིན་ལ། །གཤིས་བསྒོམ་མེད་ངང་ནས་བསྒོམ་རྒྱུ་བྱུང་།།
བསྒོམ་མ་བསྒོམ་དམ་པའི་དོན་དུ་མཉམ། །ནང་ཉོན་མོངས་བརྒྱད་ཁྲི་བཞི་སྟོང་
གིས། །ཕྱི་སྤྱོད་པའི་ཚུལ་ཡང་དེ་སྙེད་དེ། །དེའི་གཉེན་པོ་ཆོས་ཀྱི་སྒོ་མོ་ཡང་།།
གྲངས་དེ་སྙེད་གསུངས་པ་བླང་དོར་གཞོལ། །འབྲས་འཁོར་འདས་སྣོད་བཅུད་
མ་ལུས་པ། །རྒྱུ་ལས་ཀྱིས་བསྐྱེད་པའི་ཚུལ་ཤེས་ན། །ལས་དཀར་ནག་བླང་དོར་
འབད་པ་ལས། །ཚེ་འདི་ཕྱིའི་མདུན་མ་གཞན་ཅིས་སྒྲུབ། །ཡེ་གདོད་ནས་སྤང་
བླང་གིས་སྟོང་བས། །ལས་བླང་དོར་སྤྱད་ཀྱང་སྤྱོད་མིན་ལ། །གཤིས་བྱ་མེད་
ཀློང་ནས་སྤང་བླང་བྱུང༌། །སྤང་མ་སྤང་དམ་པའི་དོན་དུ་མཉམ། །གཞི་སྣང་
སྟོང་གྲོགས་སུ་ཤར་བའི་མཐུས། །ལམ་ཐབས་ཤེས་གོམས་པ་འཕེལ་བ་ལས། །ལས་
72



ཅོ་ནེ་བླ་མ་བློ་བཟང་རྒྱ་མཚོའི་གསུང་ལས་ལྟ་མགུར་གྱི་སྐོར།
སྤང་བླང་སྤྱོད་པ་མཐར་ཕྱིན་ཏེ། །འབྲས་ཆོས་གཟུགས་སྐུ་གཉིས་ཟུང་འཇུག་བརྙེས།།
དབྱིངས་རིག་པ་དབྱེར་མེད་འདྲེས་པའི་ཀློང་། །སྐུ་གང་འདུལ་རོལ་གར་སྒྱུ་མའི་
འཕྲུལ། །རྒྱུ་བསམ་སྦྱོར་ཕུན་ཚོགས་སྔོན་སོང་ལས། །འབྲས་དོན་གཉིས་ཕུན་
ཚོགས་ཨེ་མ་ཧོ། །ཡེ་གདོད་ནས་ཞི་བའི་རང་བཞིན་ཕྱིར། །འབྲས་གྲོལ་བ་
ཉིད་ཀྱང་གྲོལ་མིན་ལ། །གཤིས་གྲོལ་མེད་ངང་ནས་གྲོལ་བ་བྱུང༌། །གྲོལ་མ་
གྲོལ་དམ་པའི་དོན་དུ་མཉམ། །གཞི་སྣང་སྟོང་དབྱེར་མེད་ལྟ་བའི་ཕུལ། །ལམ་
ཚོགས་གཉིས་ཟུང་འབྲེལ་སྒོམ་གྱི་རྩེ། །ལས་ཚོགས་བསགས་སྒྲིབ་སྦྱོང་སྤྲོད་
པའི་རབ། །འབྲས་སྐུ་ཐུགས་ཟུང་འཇུག་འཐོབ་བྱའི་མཆོག །བློ་ཞིབ་མོས་རིགས་
པའི་ལམ་བཙལ་ནས། །ཚིག་བཟང་བོས་ལྟ་སྒོམ་སྤྱོད་འབྲས་ཀུན། །མཐར་དམིགས་
མེད་རྒྱ་ཡིས་འདེབས་ཚུལ་བཅས། །སྨྲས་འདི་ཀུན་སྲིད་མཚོ་བརྒལ་ཕྱིར་བསྔོ།།
ཞེས་པ་འདི་ཡང་ཨུ་བ་སིཀ་རིན་ཆེན་རྡོ་རྗེས་ལྟ་སྒོམ་སྤྱོད་འབྲས་ཀྱི་མགུར་མ་དགག་བྱའི་ཁྱད་པར་ཚིག་ཟིན་ལམ་སྦྱར་བ་བོད་
སྔ་མ་དག་གིས་གསུང་ལུགས་དང་དབྱིབས་མཚུངས་སུ་བྱས་པ་ཞིག་ཅིས་ཀྱང་འབྲི་དགོས་ཞེས། བདེ་མཆོག་རྩ་རྒྱུད། བདེ་
བ་ཅན་གྱི་ཞིང་མདོ་ལྷ་རྫས་བཅས་ནན་གྱིས་བསྐུལ་བའི་ངོར། རིགས་པ་སྨྲ་བ་བློབཟང་རྒྱ་མཚོ་སྤྲིན་གཙུག་ལག་ཆོས་ཀྱི་འདོད་
འཇོར་འབོད་པས་ཤར་མར་བསྡེབས་པའོ། །
༄༅། །རྨི་ལམ་གྱི་དགའ་མས་བསྐུལ་བའི་ཐོལ་གླུ་ཞེས་བྱ་བ།
མི་ཤིགས་སེམས་ཀྱི་ཟློས་གར། །དམར་སེར་འོད་དུ་འབར་བ། །དྲིན་
ཅན་བླ་མའི་ངོ་བོར། །སྙིང་གི་བདྨོར་བསྟེན་ནོ། །དངོས་འཛིན་འཁྲུལ་བས་བསླུས་
པའི། །བློ་སྣ་ལིངས་ཀྱིས་བསྒྱུར་ནས། །གང་སྣང་སྟོང་བར་འཆར་བའི། །བློ་
མིག་སྙིང་ལ་སྐྲུན་ཅིག །དབང་བོའི་ཤེས་པས་དབེན་པའི། །རང་སེམས་གཉིད་
73



ཅོ་ནེ་བླ་མ་བློ་བཟང་རྒྱ་མཚོའི་གསུང་ལས་ལྟ་མགུར་གྱི་སྐོར།
ཀྱིས་གནོན་པར། །རྨི་ལམ་ཡུལ་གྱི་དཔལ་འབྱོར། །ལོངས་སུ་སྤྱད་པས་མྱང་
ཡང༌། །གློ་བུར་གཉིད་ལས་སད་སྐབས། །རང་སེམས་སྐྱོ་བ་བསྐྱེད་ཅིང་། །སྣང་
ཞེན་ལྟར་དུ་རྫུན་པ། །རྨི་ལམ་ཡུལ་གྱི་རང་བཞིན། །རྙོག་མའི་རྡུལ་གྱིས་དབེན་
པའི། །དྭངས་གསལ་རྫིང་བུའི་ཞབས་སུ། །སྤྲིན་དཀར་ཡོལ་བའི་གསེབ་ནས།།
ཟླ་གཟུགས་འོད་དཀར་སྤྲོ་ཡང་། །གཏིང་དུ་ནོམ་ཉུག་བྱས་ཚེ། །སྙིམ་པ་རྡོ་
བར་ཐུག་པས། །ཟླ་བའི་གཟུགས་ཀྱིས་སྟོང་པ། །ཆུ་ཟླ་དེ་ཡི་རང་བཞིན། །ར་
རིའི་བཙའ་ཡིས་དབེན་པའི། །གསལ་དག་མེ་ལོང་ཕུག་ན། །སྨིན་གཡོ་མཆུ་
སྒྲོས་འགུལ་བའི། །བྱད་གཟུགས་སྣང་བཀྲག་མཚར་ཡང་། །རྒྱབ་ཏུ་སུག་པས་
ནོམ་ཚེ། །ཕུག་མེད་ལེབ་མོར་འདུག་པས། །སྣང་བ་ལྟར་གྱི་སྟོང་པ། །བྱད་
གཟུགས་དེ་ཡི་རང་བཞིན། །མི་མེད་བྲག་གི་ཕུག་པར། །སྐད་གསང་མཐོན་
པོའི་ཀུ་ཅོ། །ཇི་ལྟར་བཏབ་པ་བཞིན་དུ། །གཅིག་ལན་གཉིས་ལན་འཚེར་ཡང་།།
བྲག་གི་ངོས་སུ་དེ་འདྲའི། །སྐད་ལན་བྱེད་པས་སྟོང་བས། །དེ་ལྟར་སྣང་ཡང་
རྫུན་པ། །བྲག་ཆ་དེ་ཡི་རང་བཞིན། །ཐོགས་རེག་གཟུགས་ཀྱིས་དབེན་པའི། །
སྟོང་གསལ་མཁའ་ཡི་ངོས་ལ། །སྣ་ཚོགས་མདངས་སུ་བཀྲ་བའི། །འཇའ་ཚོན་
འོད་སྣང་འཚེར་ཡང་། །ཉེ་བར་བསྙེན་ཅིང་བཙལ་ཚེ། །ཟིན་མེད་སྟོང་བའི་དབྱིངས་
སུ༑ ༑ཡལ་ནས་འགྲོ་བ་དེ་ཀ །རྟེན་འབྲེལ་འདི་ཡི་རང་བཞིན། །དེ་སྐད་གླུ་
ཆུང་འདི་ཡང་། །དབུ་མ་ཆེན་པོའི་དོན་ལ། །མོས་པ་ཅུང་ཞིག་ཐོབ་པ། །སུ་དྷི་
སཱ་ར་ཞེས་བྱས། །རྨི་ལམ་ཡུལ་གྱི་འཁྲུལ་སྣང་། །སད་སྐབས་དྲན་པའི་རྐྱེན་
གྱིས། །ཆུ་སྟག་ལོ་ཡི་མགོ་ཟླའི། །ཡར་ཚེས་བཅོ་ལྔར་བྲིས་སོ། །ཞེས་རྨི་ལམ་གྱི་
དགའ་མས་བསྐུལ་བའི་ཐོལ་གླུ་ཞེས་བྱ་བ་འདི་ནི། གོང་གི་ཆོ་རིགས་སུ་སྐྱེས་པའི་རྟོག་གེར་ཞེན་པ་བློ་བཟང་རྒྱ་མཚོ་སྤྲིན་
གཙུག་ལག་ཆོས་ཀྱི་འདོད་འཇོར་འབོད་པས་རབ་བྱུང་བཅོ་ལྔབའི་ཆུ་སྟག་ལོའི་མགོ་ཟླ་བའི་ཡར་ཚེས་བཅོ་ལྔའི་ཉི་ཤར་གྱི་
74



ཅོ་ནེ་བླ་མ་བློ་བཟང་རྒྱ་མཚོའི་གསུང་ལས་ལྟ་མགུར་གྱི་སྐོར།
དུས་སུ་རྨི་ལམ་གསལ་བོ་ཞིག་ཝ་ལེར་དྲན་པས་རྐྱེན་བྱས་ཏེ་ཆོས་གྲྭ་ཆེན་པོ་བཀྲ་ཤིས་འཁྱིལ་གྱི་གར་འདུག་ཆོས་ཀྱི་སྐྱེད་ཚལ་
སྣ་ཚོགས་ཨུཏུལ་བརྩེགས་པའི་གུར་ཁང་དུ་ཤར་མར་སྤེལ་བའོ། །
༄༅། །རྟེན་ཅིང་འབྲེལ་པར་འབྱུང་བའི་ཚུལ་ལ་མོས་པའི་རིགས་
པ་སྨྲ་བའི་གྲེ་འགྱུར་བཻཌཱུར་རྒྱུད་མངས་བཞད་པའི་
གླུ་ཡི་རམ་འདེགས་ཞེས་བྱ་བ།
ན་མོ་གུ་རུ་མཉྫ་གྷོ་ཥཱ་ཡ། སྐྱབས་གསུམ་ཀུན་འདུས་ཀུན་གྱི་ངོ་བོ་ཉིད།།
བདེ་ལེགས་རྩ་བ་རྩ་བའི་བླ་མའི་ཞབས། །འབྲལ་མེད་གཙུག་ཏུ་གཙུག་རྒྱན་བཞིན་
བསྟེན་ནོ། །གང་འདོད་བསམས་པ་བསམས་བཞིན་ཆར་དུ་སྙིལ། །བཅུ་ཕྲག་
བཅུ་དང་བཅུ་གཉིས་རྒྱན་འཆང་བའི། །བློ་གཏེར་མངའ་བདག་བློ་ཡི་མཆོག་སྦྱིན་
ལྷ༑ ༑སྙིང་ལ་དྲན་ནོ་སྙིང་གར་མྱུར་བྱོན་ནས། །ཤེས་བྱའི་གནས་ལུགས་ཤེས་
པའི་བློ་གྲོས་སྩོལ། །རྒྱལ་ཀུན་གསུང་གསང་རྒྱལ་ཡུམ་དབྱངས་ཅན་ལྷའི། །རྣམ་
པར་ཟློས་པ་རྣམ་ཀུན་མཁྱེན་པ་མོ། །མགྲིན་པར་སྤྱོན་ཅིག་མགྲིན་པའི་དོ་ར་རུ།།
ངག་གི་དབང་མོས་ངག་གི་གཏེར་རྡོལ་ཞིག །གང་ཞིག་གང་ནི་རྟེན་ཅིང་འབྲེལ་
འབྱུང་བ། །དེ་དང་དེ་ཀུན་ངོ་བོས་སྟོང་ངོ་ཞེས། །ཡང་དང་ཡང་དུ་བརྩེ་བས་
འདོམས་མཛད་པ། །རྒྱལ་དང་རྒྱལ་སྲས་ཡོངས་ཀྱིས་དུས་ཀུན་སྐྱོངས། །རང་
ཉིད་རང་གི་ངོས་ནས་སྟོང་ལགས་ཀྱང་། །ཕྲ་ཞིང་ཕྲ་བའི་རྒྱུ་འབྲས་བསླུ་མེད་པ།།
ཟབ་ལས་ཟབ་པ་རྟེན་ཅིང་འབྲེལ་འབྱུང་ཚུལ། །དབྱངས་སྙན་དབྱངས་ཅན་རྒྱུད་
ལས་འཕོས་བཞིན་ལེན། །ཇི་ལྟ་ཇི་སྙེད་གཞི་ཡི་གནས་ཚུལ་དག །མ་ནོར་མ་
འདྲེས་གསལ་བར་ཕྱེད་གྱུར་ན། །ལམ་དང་ལམ་འབྲས་འཕྱུག་མེད་འོང་ངོ་ཞེས།།
75



ཅོ་ནེ་བླ་མ་བློ་བཟང་རྒྱ་མཚོའི་གསུང་ལས་ལྟ་མགུར་གྱི་སྐོར།
བློ་གཏེར་བློ་བཟང་རྒྱལ་བ་ཡབ་སྲས་གསུངས། །རྫུན་མིན་རྫུན་པར་གྲུབ་པའི་སྟོང་
བ་དང༌། །རྫུན་ཡང་རྫུན་དུ་མི་རུང་རྟེན་འབྱུང་གཉིས། །གཅིག་མིན་གཅིག་ཏུ་
རང་བཞིན་འདྲེས་པ་ལ། །ཆོས་ཉིད་ཆོས་ཅན་ཞེས་སུ་མིང་གིས་བཏགས། །བདག་
དང་བདག་གིར་ཞེན་པར་བྱ་བའི་ཡུལ། །མཐའ་དག་མཐའ་བྲལ་སྟོང་བ་ཆོས་དབྱིངས་
ཀྱི༑ ༑རྣམ་འགྱུར་རྣམ་པར་རྟོག་པས་ཕར་བཏགས་ཙམ། །མ་ཡིན་མ་བཅོས་
གདོད་མའི་གཤིས་དེ་གང༌། །སྐྱེ་མེད་དབྱིངས་ནས་སྐྱེ་བའི་རྟེན་འབྲེལ་བཀྲ། །རང་
བཞིན་སྟོང་ཡང་རང་སྣང་སྣ་ཚོགས་འཆར། །བདེན་པར་མེད་ཀྱང་བདེན་པའི་
གནས་ལུགས་ཏེ། །རྫུན་པར་གྲུབ་ཀྱང་རྫུན་མིན་ངོ་བོའི་གཤིས། །སྣང་བཀྲག་
མཚར་ཡང་སྣང་ཙམ་ཉིད་ནས་སྟོང་། །སྟོང་པའི་ངང་ལས་སྟོང་མིན་བྱ་བྱེད་སྣང༌།།
སྤྲོས་པ་བྲལ་ཡང་སྤྲོས་པའི་རྟེན་འབྱུང་ཆོས། །བསླུ་བ་མེད་ཀྱང་བསླུ་བའི་རྣམ་
འགྱུར་མཁན། །གང་སྣང་སྣང་བ་སྒྱུ་མའི་འཁྲུལ་འཁོར་འདི། །ཀུན་རྟོག་རྟོག་
པས་ཕར་བཏགས་ཙམ་ཞིག་ལས། །བཏགས་དོན་དོན་གྱི་ངོས་ནས་བཙལ་གྱུར་
ན༑ ༑མི་རྙེད་རྙེད་པར་མི་འགྱུར་སྟོང་བའི་གཤིས། །བློ་ཡི་ཡུལ་ཀུན་བློ་ཡིས་
བཏགས་པ་ཙམ། །འདོགས་བྱེད་ཉིད་ཀྱང་འདོགས་བྱེད་གཞན་ལ་ལྟོས། །རྟེན་
དང་བྲལ་བའི་རྟེན་འབྲེལ་སྒྱུ་མའི་ངང༌། །འཁོར་བ་དང་ནི་འཁོར་ལས་གྲོལ་བའང་
རུང༌། །རྒྱལ་དང་རྒྱལ་སྲས་ཡོངས་ཀྱིས་གཤེགས་པའི་བཤུལ། །ཟབ་ལས་ཟབ་
མོ་མཐའ་བྲལ་རྟེན་འབྱུང་ཚུལ། །ཇི་ལྟ་ཇི་སྙེད་མི་འགལ་གྲོགས་གྱུར་པ། །དེ་
ནི་དེ་བཞིན་གཤེགས་པའི་དགོངས་པའི་མཐིལ། །ཆོས་ཉིད་རང་བཞིན་ཆོས་ཅན་
སྣ་ཚོགས་སུ། །རྣམ་པར་ཤར་བའི་རྣམ་འགྱུར་མཐོང་ཙམ་གྱིས། །དངོས་འཛིན་
འཁྲུལ་པར་དངོས་སུ་གནོད་གྱུར་ན། །ལྟ་དཀའ་རྟོགས་པའི་ལྟ་བའི་དཔྱད་པ་རྫོགས།།
བདེན་པར་འདྲ་སྟེ་བདེན་མ་མྱོང་བའི་ཆོས། །རྫུན་པར་འདྲ་སྟེ་རྫུན་དུ་མི་རུང་བའི།།
76



ཅོ་ནེ་བླ་མ་བློ་བཟང་རྒྱ་མཚོའི་གསུང་ལས་ལྟ་མགུར་གྱི་སྐོར།
བདེན་རྫུན་དབྱེར་མེད་བདེན་པའི་གནས་ལུགས་ལ། །ལྟ་མེད་ཚུལ་གྱིས་ལྟ་སྟེ་
མཁས་པའི་ཕུལ། །རང་བཞིན་མེད་ཀྱང་མེད་ལྟ་སྐུར་འདེབས་དང༌། །ཐ་སྙད་
ཡོད་ཀྱང་ཡོད་ལྟ་སྒྲོ་འདོགས་ཏེ། །ཡོད་མེད་མཐའ་སྤངས་མཐའ་བྲལ་ལྟ་བའི་
ཡུལ། །སུ་ཡིས་མཐོང་ཡང་མཐོང་མཁན་དབུ་མ་བ། །དེ་ལྟར་དཔྱད་པས་ཆོས་
ཉིད་ཆོས་ཅན་གཉིས། །གཞི་གཅིག་སྟེང་དུ་ཐབས་དང་ཐབས་བྱུང་དུ། །འཇོག་
པའི་ཚུལ་ལ་ངེས་པ་ངེས་འདྲོངས་ཤིག །མ་རྙེད་བར་དུ་སྲིད་ནས་སྲིད་པར་འཕོ།།
ལེགས་གསུང་གསུང་གི་སྙིང་བོ་ཤེར་མདོ་ཡི། །བརྗོད་དོན་དོན་གྱི་གནས་ལུགས་
མཐར་ཐུག་པ། །ངེས་གསང་གསང་བའི་གནད་གཅིག་གོ་བྱུང་ན། །ཨེ་མ་མ་
ལ་དེ་ལས་སྐྱིད་པ་གང་། །བདེན་པ་ཟུང་ནི་ཟུང་འཇུག་ཚུལ་རྟོ གས་ཏེ། །ཐབས་
ཤེས་ཟུང་ནི་ཟུང་འབྲེལ་ཉམས་ལེན་གྱིས། །ཚོགས་ཆེན་ཟུང་ནི་ཟུང་འབྲེལ་མྱུར་
རྫོགས་ནས། །སྐུ་མཆོག་ཟུང་ནི་ཟུང་འཇུག་མྱུར་ཐོབ་ཤོག །བརྗོད་དོན་དོན་དམ་
གནས་ལུགས་སྟོན་པ་ཡི། །རྗོད་བྱེད་བྱེད་པོའི་གདངས་ཀྱང་ཟིལ་གནོན་པ། །རབ་
སྙན་སྙན་ངག་ལུས་ནི་མཛེས་བྱེད་ཀྱི། །རྒྱན་གསུམ་གསུམ་ལས་སྒྲ་རྒྱན་ཁོ་ནས་
སྤེལ། །གང་ཞིག་དབུ་མའི་གཞུང་དང་གཞུང་གཞན་ཀུན། །མང་དུ་ཐོས་པའི་
སྙན་ཅན་སྙན་ངག་མཁན། །དྲི་མེད་ཚིག་གི་སྡེབས་སྦྱོར་སྡེབས་མཁས་པའི། །སྤོབས་
པ་མཆོག་གིས་འདི་ནི་འདི་ལྟར་བསྐྲུན། །བློ་གྲོས་ནོར་བུའི་མིག་འཕྲང་དོག་པོ་
རུ༑ ༑བཟང་བོའི་བག་ཆགས་དར་སྐུད་རྣམ་དཔྱོད་རྩལ། །རྒྱ་ཁབ་ཕྲ་མོའི་འཕྲུལ་
རྟེན་གྲིམ་འདུན་གྱིས། །མཚོ་བྱུང་ལྷ་མོར་དད་པས་སོར་མོ་གཡོས། །ཞེས་རྟེན་
ཅིང་འབྲེལ་པར་འབྱུང་བའི་ཚུལ་ལ་མོས་པའི་རིགས་པ་སྨྲ་བའི་གྲེ་འགྱུར་བར་རྒྱུད་མངས་བཞད་པའི་གླུ་ཡི་རམ་འདེགས་
ཞེས་བྱ་བ་འདི་ནི་གོང་གི་ཆོ་རིགས་སུ་སྐྱེས་པའི་རྟོག་གེར་ཞེན་པ་བློབཟང་རྒྱ་མཚོ་སྤྲིན་གཙུག་ལག་ཆོས་ཀྱི་འདོད་འཇོར་འབོད་
པས་ཆོས་གྲྭ་ཆེན་པོ་བཀྲ་ཤིས་འཁྱིལ་གྱི་གར་འདུག་ཆོས་ཀྱི་སྐྱེད་ཚལ་ལྔརིག་ལི་ཤིའི་མེ་ཏོག་རྣམ་པར་བཀྲ་བའི་ལྡིང་ཁང་དུ་
ཤར་མར་སྤེལ་བ་ཛ་ཡནྟུན།། །།
-
77



ཅོ་ནེ་བླ་མ་བློ་བཟང་རྒྱ་མཚོའི་གསུང་ལས་ལྟ་མགུར་གྱི་སྐོར།
༄༅། །གསལ་རིག་སེམས་ཀྱི་འཆར་སྒོ་ཐང་གཅིག་ཟབ་མོའི་
གནས་སུ་འགྱུ་བའི་ངང་ཚུལ་ཤུཊ་འབྱུང་དབྱངས་
སུ་ཟློས་པ་འཁྲུལ་ལབ་རིང་མོ་ཞེས་པ།
དཔལ་རྡོ་རྗེ་རྣོན་པོ་རལ་གྲི་འབར་བའི་འཕྲུལ་འཁོར་ཅན་ལ་ཕྱག་འཚལ་ལོ།།
འཁྲུལ་བའི་དྲ་བ་ཀུན་གཅོད་འཇམ་དཔལ་ཟླ། །འཁྲུལ་སེམས་ཀུནྡའི་ཕོན་པོར་
ལེགས་གཟིམས་ནས། །འཁྲུལ་བ་ཀུན་སངས་ནམ་ནི་མ་ལངས་པར། །འཁྲུལ་
བའི་ཚ་གདུང་གཞིལ་སླད་བདུད་རྩིས་སྐྱོངས། །འཁྲུལ་བ་གཏན་བྱང་རྒྱལ་བ་རྒྱ་
མཚོ་སྤྲིན། །འཁྲུལ་སེལ་དམ་ཆོས་ཆར་གྱི་བདུད་རྩིའི་རོ། །འཁྲུལ་མེད་ཉམས་
སུ་མྱོང་བའི་དགེ་འདུན་བཅས། །འཁྲུལ་སྣང་སྲིད་ཞིའི་འཇིགས་ལས་སྒྲོལ་ཕྱིར་
བསྟེན། །འཁྲུལ་བའི་སྐྱེ་འགྲོར་བརྩེ་ཆེན་སྙིང་རྗེ་ཡིས། །འཁྲུལ་མེད་བླང་དོར་
ཚུལ་བཞིན་འདོམས་མཛད་པ། །འཁྲུལ་བྲལ་ཚད་མའི་སྟོན་པ་མཆོག་ཉིད་ནས།།
འཁྲུལ་ངོར་ཐ་མལ་ཟོལ་འཆང་ཡབ་རྗེ ས་སྐྱོངས། །འཁྲུལ་བའི་སྣང་བ་འབྱམས་
ཀླས་བརྟན་གཡོའི་དངོས། །འཁྲུལ་བྲལ་དག་པའི་འཁོར་ལོར་གསོལ་འདེབས་
ན༑ ༑འཁྲུལ་པའི་ཀུན་རྟོག་ཡོ་ལང་ཇི་སྙེད་པ། །འཁྲུལ་མེད་ཆོས་སྐུའི་རོ ལ་
བར་འཆར་བར་མཛོད། །འཁྲུལ་བྱེད་འཕྲལ་རྐྱེན་རབ་རིམ་གྱིས་བསླད་པས། །འཁྲུལ་
པའི་མིག་ལ་སྐྲ་ཤད་འཛག་སྣང་བཞིན། །འཁྲུལ་མེད་གཤིས་ལ་སྒྲིབ་བྱེད་དངོས་
འཛིན་གྱི། །འཁྲུལ་བས་ཚོགས་དྲུག་སྣང་བ་ཅིར་ཡང་བསླང་། །འཁྲུལ་བའི་རི་
དྭགས་སྨིག་རྒྱུར་སྙེགས་པ་བཞིན། །འཁྲུལ་བའི་ཡུལ་གྱི་རྗེས་སུ་རྒྱུགས་པ་ཡི།།
འཁྲུལ་བའི་སྐྱེ་འགྲོ་བདག་ཅག་ཉོན་རེ་མོངས། །འཁྲུལ་བའི་སྣང་བ་གཞིག་དཀའ་
78



ཅོ་ནེ་བླ་མ་བློ་བཟང་རྒྱ་མཚོའི་གསུང་ལས་ལྟ་མགུར་གྱི་སྐོར།
སྲ་ཞིང་འཐས། །འཁྲུལ་སྣང་སྦྱོང་ཐབས་སྣ་ཚོགས་གསུངས་པ་ཡང་། །འཁྲུལ་
བའི་དྲ་བར་ཚུད་པའི་རྐྱེན་འགྱུར་ན། །འཁྲུལ་སྣང་ཐོག་མེད་དུས་ནས་གོམས་པ་
འདི། །འཁྲུལ་མེད་སེམས་ཀྱི་ངོ་བོར་ནམ་ཞིག་འགྱུར། །འཁྲུལ་བའི་ཚད་མའི་
རྙེད་དོན་རྫུན་པ་དང་། །འཁྲུལ་བྲལ་ཚད་མའི་རྙེད་དོན་བདེན་པ་གཉིས། །འཁྲུལ་
བའི་རྟོག་པས་ཕར་བཏགས་ཙམ་ཞིག་ཏུ། །འཁྲུལ་མེད་བློ་ཡི་ངེས་པ་ནམ་རྙེད་
འགྱུར། །འཁྲུལ་སྣང་མེད་བཞིན་སྣང་བ་ལས་ཀྱིས་འཕྲུལ། །འཁྲུལ་སྣང་ཡོད་
བཞིན་སྟོང་བ་ངོ་བོའི་གཤིས། །འཁྲུལ་སྣང་སེམས་ཀྱི་རོ ལ་བར་ངེས་རྙེད་བློས།།
འཁྲུལ་སྣང་ཀུན་ལ་རྒྱས་ཐེབས་ནམ་ཞིག་འགྱུར། །འཁྲུལ་པས་བསླད་པའི་འཛིན་
པ་ཚོགས་དྲུག་གི །འཁྲུལ་སྣང་གཟུང་བའི་གཤིས་སུ་ཞེན་གྱུར་བ། །འཁྲུལ་
མེད་ཡིན་ལུགས་དཔྱོད་པའི་རིགས་ཤེས་ཀྱིས། །འཁྲུལ་བའི་རང་ངོ་ཤེས་པར་ནམ་
ཞིག་འགྱུར། །འཁྲུལ་སྣང་འཁོར་བསད་བསྡུས་པའི་སྣོད་བཅུད་དང་། །འཁྲུལ་
བྲལ་རྒྱལ་བའི་རང་སྣང་བརྟན་གཡོའི་དངོས། །འཁྲུལ་དང་མ་འཁྲུལ་ལས་སྣང་
ཙམ་ཞིག་ཏུ། །འཁྲུལ་མེད་ངེས་པ་བརྟན་པོ་ནམ་རྙེད་འགྱུར། །འཁྲུལ་སྣང་ཀུན་
རྫོབ་རི་མོ་ཆེས་བཀྲ་བ། །འཁྲུལ་བྲལ་རྒྱལ་བའི་བཀའ་ལུང་ཇི་བཞིན་དུ། །འཁྲུལ་
མེད་རིགས་པས་ལེགས་པར་དཔྱད་གྱུར་ཏེ། །འཁྲུལ་བའི་སྣང་ཞེན་ཁེགས་པར་
ནམ་ཞིག་འགྱུར། །འཁྲུལ་སྣང་ཀུན་གྱི་གཞི་རྩ་ངར་འཛིན་བློའི། །འཁྲུལ་བའི་
རང་མཚང་སྒྲིབ་མེད་གཅེར་མཐོང་བའི། །འཁྲུལ་བྲལ་ཤེས་རབ་མཆོག་གི་བསམ་
གཏན་ནི། །འཁྲུལ་མེད་ཉམས་སུ་བསྟར་བ་ནམ་ཞིག་འགྱུར། །འཁྲུལ་བྲལ་
ཡང་དག་ལྟ་བས་ཟིན་པ་ཡི། །འཁྲུལ་འཇོམས་བདེ་གསལ་མི་རྟོག་ཏིང་འཛིན་
སྒོམ། །འཁྲུལ་བྲལ་སྤང་བླང་སྤྱོད་པས་བོགས་ཐོན་ཏེ། །འཁྲུལ་རྟོག་ཀུན་ཟད་
འབྲས་ཐོབ་ནམ་ཞིག་འགྱུར། །འཁྲུལ་བའི་གཞི་རྩ་གཅོད་པའི་ཡང་དག་ལྟ། །འཁྲུལ་
79



ཅོ་ནེ་བླ་མ་བློ་བཟང་རྒྱ་མཚོའི་གསུང་ལས་ལྟ་མགུར་གྱི་སྐོར།
མེད་རྒྱུད་ལ་སྐྱེད་བྱེད་རྒྱུ་ཡི་གཙོ། །འཁྲུལ་བྲལ་རི གས་ཚུལ་སྟོང་གི་འོད་སྣང་
གཟིས། །འཁྲུལ་སྐྱེད་མ་རིག་མུན་ཀུན་གཞིལ་གྱུར་ཅིག །འཁྲུལ་མུན་རང་
སངས་ཉིད་དུ་མི་འགྱུར་བས། །འཁྲུལ་སེལ་ཐོས་བསམ་སྒོམ་པའི་ཤེས་རབ་སྒྲོན།།
འཁྲུལ་མེད་སྙིང་གར་བསྟེན་པའི་བཀའ་ཐུབ་ཀྱིས། །འཁྲུལ་བའི་སྨག་ཏུ་འཐོམས་
ལས་གྲོལ་གྱུར་ཅིག །འཁྲུལ་བའི་རྟོག་བཏགས་རི་མོ་ཙམ་ཞིག་ལས། །འཁྲུལ་
བ་གཞི་མེད་རྩ་བྲལ་ཉིད་རྟོགས་ཏེ། །འཁྲུལ་བའི་རང་མདངས་སྤྲོས་ཀུན་ཉེར་
ཞི་ནས། །འཁྲུལ་མེད་ཆོས་དབྱིངས་རང་ཞལ་མྱུར་མཐོང་ཤོག །འཁྲུལ་བྲལ་
རྒྱལ་བ་གཉིས་པའི་བཀའ་སྲོལ་ལ། །འཁྲུལ་མེད་ཐོས་བསམ་སྒོམ་པའི་བག་ཆགས་
མཐུས། །འཁྲུལ་སྣང་སྲིད་པའི་ཕྲེང་བར་རྣམ་རིག་འབུ། །འཁྲུལ་བའི་རྒྱ་ལ་
འཐུམ་པར་མ་གྱུར་ཅིག །འཁྲུལ་སྣང་འཇིགས་རུང་དུཁས་གཟིར་བ་ཡི། །འཁྲུལ་
བ་ཨ་འཐས་ལ་ཞེན་མ་རྒན་འགྲོའི། །འཁྲུལ་བའི་རྒྱ་མདུད་མ་ལུས་ཅིག་ཅར་དུ།།
འཁྲུལ་མེད་རིགས་པའི་སོར་མོས་འགྲོལ་མཁས་ཤོག །འཁྲུལ་བྲལ་ས་ལམ་རྟོགས་
པ་མངོན་གྱུར་ནས། །འཁྲུལ་བའི་ཀུན་རྟོག་གཡོ་བྱེད་ལས་རླུང་སྤྲིན། །འཁྲུལ་
མེད་གཉུག་མའི་སེམས་ཀྱི་མཁར་དེངས་ཏེ། །འཁྲུལ་འབྱམས་འགྲོ་ཀུན་འདྲེན་
པའི་དཔལ་ཐོབ་ཤོག །འཁྲུལ་བའི་གཞི་རྩ་གཅོད་འདོད་རྟོག་གེ་བའི། །འཁྲུལ་
ངོར་ཐང་གཅིག་ཤར་བའི་སྨོན་མགུར་འདི། །འཁྲུལ་བ་བདུད་རྩིར་དུག་ཏུ་འཛིན་
པ་འགའི། །འཁྲུལ་བའི་མིག་སྔར་འགྲིམ་པར་མ་གྱུར་ཅིག །འཁྲུལ་མེད་རིགས་
པའི་དབང་ཕྱུག་ཡབ་སྲས་ཀྱི། །འཁྲུལ་བྲལ་གཞུང་ལའང་འགལ་འཛིན་མང་བྱུང་
ན༑ ༑འཁྲུལ་བའི་གོང་བུར་གྱུར་དག་ཕན་ཚུན་དུ། །འཁྲུལ་བས་གཤེ་སྐུར་བྱེད་
རེས་མི་འོས་མིན། །འཁྲུལ་འགས་རྒྱ་ལ་མཐོང་སྟེ་འཁྲུགས་པའི་བློས། །འཁྲུལ་
བརྗོད་ཀླན་ཀ་འཚོལ་ནའང་བདག་མི་ནོངས། །འཁྲུལ་བྲལ་ཚད་མ་ཡེ་ཤེས་སྤྱན་
80



ཅོ་ནེ་བླ་མ་བློ་བཟང་རྒྱ་མཚོའི་གསུང་ལས་ལྟ་མགུར་གྱི་སྐོར།
གྱུར་ཀུན། །འཁྲུལ་མེད་གཟུ་དཔང་གསོལ་ལོ་ཉེས་ན་འཆགས། །འཁྲུལ་འབྱམས་
བློ་ཡི་འཆར་སྒོ་ཡུད་ཙམ་དུ། །འཁྲུལ་སེལ་རྣམ་དཀར་བཟང་བོར་ཕྱོགས་པ་ཡི།།
འཁྲུལ་བའི་ཀུན་རྟོག་རྒྱ་ཆེའི་ངང་ཚུལ་རྣམས། །འཁྲུལ་མེད་བརྗོད་འདོད་ཚིག་
རྒྱུན་མཚོ་རུ་འཁྱིལ། །འཁྲུལ་ལབ་རིང་མོ་ཤུགས་འབྱུང་གླུ་དབྱངས་འདིས། །འཁྲུལ་
བ་ནམ་མཁའི་མཐས་གཏུགས་འགྲོ་བ་ཡི། །འཁྲུལ་བའི་ཀུན་རྟོག་སྤྲིན་ཕྲེང་རོལ་
བ་ཀུན། །འཁྲུལ་མེད་ཆོས་སྐུའི་མཁའ་ལ་དེངས་གྱུར་ཅིག །ཅེས་གསལ་རིག་སེམས་
ཀྱི་འཆར་སྒོ་ཐང་གཅིག་ཟབ་མོའི་གནས་སུ་འགྱུ་བའི་ངང་ཚུལ་ཤུགས་འབྱུང་དབྱངས་སུ་ཟློས་པ་འཁྲུལ་ལབ་རིང་མོ་ཞེས་པ་
འདི་ནི། རྣམ་འདྲེན་ཡོངས་ཀྱི་གསང་བ་བསམ་གྱིས་མི་ཁྱབ་པའི་ཡོན་ཏན་མཐའ་དག་སྐུའི་དཀྱིལ་འཁོར་གཅིག་ལ་ཡོངས་
སུ་རྫོགས་པའི་གོང་ས་རྣམ་ཀུན་གཟིགས་པ་ཆེན་པོ་ནས། ལམ་རིམ་ཐར་རྒྱན་གྱི་དཔེ་ཞིག་གནང་ནས་འདི་ལ་ཚར་གཅིག་ལྟོས་
དང་ཞེས་གསུང་གི་མེ་ཏོག་བྱིན་རླབས་ཀྱི་དྲི་ངད་འཐུལ་བ་སྤྱི་བོར་སྩལ་བར་རྟེན། དད་པའི་སེམས་ཀྱི་དབུས་ནས་མཇལ་བར་
འཁོར་འདས་རུ་ཤན་འབྱེད་པའི་ཁྲིད་ལུགས་ཆོས་དང་ཆོས་ཉིད་རྣམ་འབྱེད་ཀྱི་འགྲོས་ལྟབུ་སྔར་རང་གི་བཀའ་བསྟན་གྱི་གཞུང་
ལུགས་མཐོང་ངོ་ཅོག་ལ་ཐོས་བསམ་གྱིས་སྦྱངས་པའི་གོ་ཡུལ་དང་མཐུན་ཚབས་ཆེ་ཞིང་བློངོར་ཤིན་ཏུ་འཕྲོད་པ་ཞིག་བྱུང་བར་
བརྟེན། །ཡིད་ཀྱི་སྲིན་བུ་འཁྲུལ་བའི་དར་སྐུད་ཀྱི་རྒྱ་ལ་འཐུམ་པའི་ལས་ནམ་ཚིག་གྲོལ་སྙམ་དུ་སྨོན་ཞིང་རེ་བ་དང་བཅས་ཏེ་
གོང་གི་ཆོས་རིགས་སུ་སྐྱེས་པའི་རྟོག་གེར་ཞེན་པ། བློབཟང་རྒྱ་མཚོ་སྤྲིན་གཙུག་ལག་ཆོས་ཀྱི་འདོད་འཇོའམ་བརྡ་སྤྲོད་ཀུན་
བཤད་ཀྱི་མིང་སྨྲ་སེང་ཚངས་སྲས་བཞད་པའི་རྡོ་རྗེར་འབོད་པས་ཕྱོགས་ཐམས་ཅད་ལས་རྣམ་པར་རྒྱལ་བའི་ཆོས་གྲྭ་ཆེན་པོ་བཀྲ་
ཤིས་འཁྱིལ་གྱི་སྡེ་བ་བླ་བྲང་གི་ཡང་ཐོག་གཟིམ་ཆུང་ཨེ་ཝཾདགའ་འཁྱིལ་དུ་རབ་བྱུང་བཅོ་ལྔ་བའི་ཕུར་བུ་ཞེས་པས་སྤྲེལ་ལོའི་
འགྲན་ཟླ་དང་བྲལ་བའི་ཆོ་འཕྲུལ་གྱི་དུས་ཚེས་དགེ་བར་སོར་མོའི་གར་མཁན་དཀར་འཇམ་ཤོག་བུའི་དོ་རར་རྩེན་པའོ། །



ཅོ་ནེ་བླ་མ་བློ་བཟང་རྒྱ་མཚོའི་གསུང་ལས་ལྟ་མགུར་གྱི་སྐོར།
༄༅། །བརྗེད་ཐོ་ལེགས་བཤད་རྒྱ་མཚོའི་བཅུད་ཀྱི་
ཐིགས་པ་ཞེས་བྱ་བ།
ན་མོ་མ་དྷུ་མཀཱ་ཡ། ཚིག་གཅིག་སྟེང་ནས་རབ་འབྱམས་གཞུང་། །སྤྲོ་
དང་སྡུད་པར་མངའ་བརྙེས་པ། །ཡབ་གཅིག་ཞང་ལྷ་ཆེན་པོའི་ཞབས། །ཆོས་
ཀྱི་འཁོར་ལོའི་ལྟེ་བར་རོལ། །རྟེན་འབྱུང་ཐབས་ཚུལ་རིགས་པ་བརྒྱས། །སྟོང་
བའི་ངང་ཚུལ་གསལ་མཛད་པ། །ཟླ་བྲལ་སྟོན་པ་མཆོག་གི་བཀའ། །ཚིག་རེ་
ཡིན་ཀྱང་སེམས་པའི་རིགས། །བདག་ཕུང་རང་བཞིན་གྱིས་སྟོང་བར། །རྟེན་
འབྲེལ་རྟགས་ཀྱིས་སྒྲུབ་པ་ན། །རྟགས་དང་བསྒྲུབ་བྱ་ལེགས་ངེས་པས། །གཞི་
ཡི་བདེན་གཉིས་གཏན་ཕེབས་སོ། །ཕྱོགས་ཆོས་ངེ ས་བློ་བརྟས་པ་ན། །རྟེན་
འབྲེལ་བླང་དོར་ཚུལ་བཞིན་དུ། །འབྱེད་པའི་བློར་འགྱུར་དེ་གོམས་པས། །བསོད་
ནམས་ཞེས་བྱའི་ཚོགས་སུ་འགྱུར། །ཐབས་བྱུང་བསྒྲུབ་བྱ་རྟོགས་པའི་བློ། །ཐབས་
ཀྱིས་ལེགས་པར་ཟིན་བྱས་ནས། །ཡོངས་སུ་གོམས་པར་བྱས་པ་ལས། །ཡེ་
ཤེས་ཀྱི་ནི་ཚོགས་སུ་འགྱུར། །དེ་ལྟར་ཚོགས་གཉིས་ཟུང་འབྲེལ་དུ། །མཉམ་
བརྗེ་སྤེལ་མར་ལེགས་བསྒོམས་ནས། །གོམས་པ་འཕེལ་བའི་ཉམས་ལེན་གྱིས།།
རྣལ་འབྱོར་མཐའ་རུ་གཏུགས་པ་ན། །མཁའ་ཁྱབ་དབྱིངས་དང་འདྲེས་པ་ཡི། །ཆོས་
སྐུ་བླ་ན་མེད་པ་དང༌། །འགྲོ་བའི་དགོས་འདོད་ཀུན་འཇོ་བའི། །གཟུགས་སྐུ་
ཡིད་བཞིན་ནོར་བུ་འབྱུང་། །ཐ་སྙད་ཐབས་སུ་གྱུར་པ་དང༌། །དོན་དམ་ཐབས་
བྱུང་གྱུར་པ་ཡང་། །སྒྲུབ་བྱེད་བསྒྲུབ་བྱ་ཉིད་དང་ནི། །བློ་ཡི་རྟོགས་པའི་རིམ་
པའང་ཡིན། །འོན་ཀྱང་རྟེན་འབྱུང་རྟོགས་ཙམ་གྱིས། །ཀུན་རྫོབ་བདེན་པ་ངེས་
82



ཅོ་ནེ་བླ་མ་བློ་བཟང་རྒྱ་མཚོའི་གསུང་ལས་ལྟ་མགུར་གྱི་སྐོར།
མིན་ཏེ། །གང་ཞིག་ཀུན་རྫོབ་བདེན་ངེས་པ། །དེ་ལ་བདེན་པ་ཁེགས་དགོས་
ཕྱིར། །དེ་ལྟར་གཞི་ལམ་འབྲས་གསུམ་ཀུན། །རྟགས་སྦྱོར་གཅིག་ཏུ་ལེགས་
བསྡུས་ནས། །གསལ་བར་ངོ་སྤྲོད་བྱེད་ཚུལ་འདི། །བརྒྱུད་ལྡན་དམ་པའི་ཞལ་
ལས་བྱུང་། །དེ་སྐད་བསྙད་པའི་རྣམ་དཀར་གྱིས། །རྟེན་འབྱུང་རིགས་པའི་རྒྱལ་
བོ་ཡི། །ངང་ཚུལ་གསལ་བའི་རྣམ་འབྱེད་བློ། །འགྲོ་ཀུན་སྙིང་ལ་སྐྲུན་གྱུར་
ཅིག །ཅེས་པ་འདི་ཡང་གསུང་རབ་མ་ལུས་པ་གདམས་ངག་ཏུ་ཤར་པའི་ངེས་པ་དོན་གྱི་བཀའ་གདམས་ཀྱི་དགེ་བཤེས་
གཉེན་དཔལ་ཞང་ལྷབ་ཆེན་པོ་ནས་རྣམ་བཤད་དགོངས་པ་རབ་གསལ་གྱི་རྩ་བཤད་མཛད་སྐབས་རྟེན་འབྱུང་གི་ཐད་འདིར་གསུང་
བཤད་ནམ་མཁའ་ལྟར་འབྱམས་ཀླས་བར་བསྩལ་བའི་ཚེ་ས་བོན་ཙམ་དུ་རིགས་པ་སྨྲ་བ་བློ་བཟང་རྒྱ་མཚོ་སྤྲིན་གཙུག་ལག་ཆོས་
ཀྱི་འདོད་འཇོར་འབོད་པས་བརྗེད་བྱང་དུ་བཀོད་པའོ། །
༄༅། །བསྟན་པའི་སྙིང་པོ་དབུ་མའི་གཞུང་ལུགས་ལ་ཐོས་བསམ་
ཕུལ་ཕྱིན་ཡོང་རེས་བླ་མ་ལྷ་སྲུང་ལ་ཀ་ཕྲེང་གི་སྒོ་ནས་
འཕྲིན་བཅོལ་དང་ཡིད་ཀྱི་དམ་བཅའ་ཤུགས་
དྲག་བགྱིས་པའི་རི་མོ་
ཞེས་བྱ་བ།
ན་མོ་གུ་རུ་བྷ། ཀ་ནས་རང་བཞིན་གྱིས་ནི་སྟོང་ཡང་རྐྱེན་ཉིད་འདི་བ་
ཙམ་དུ་གྲུབ་པའི་སྣང་སྟོང་ཟུང་འཇུག་མཐའ་དང་བྲལ་བ་དབུ་མའི་ལམ། །ཁ་བའི་
ལྗོངས་འདིར་གསལ་བར་མཛད་པས་རྟག་ཆད་མཐར་ལྟའི་གཡང་དུ་འཁྱོད་ལ་རྭ་
བ་ལྟར་གྱུར་བློ་བཟང་རྒྱལ་བ་གཉིས་པ་ཞེས། །ག་ན་སྙན་པའི་གྲགས་པས་མ་
ཁྱབ་འཛིན་མའི་ཁྱོན་ནི་ཀུན་མཁྱེན་གྱིས་ཀྱང་དམིགས་སུ་མེད་པ་འཇམ་མགོན་བླ་
83



ཅོ་ནེ་བླ་མ་བློ་བཟང་རྒྱ་མཚོའི་གསུང་ལས་ལྟ་མགུར་གྱི་སྐོར།
མ་ཙོང་ཁ་བ། །ང་དང་ང་ཡི་འཛིན་པའི་བྲན་གྱུར་ལྟ་བ་ངན་པའི་གཅོང་རོ ང་ཟབ་
མོར་བྱིང་བ་བདག་ཅག་བརྩེ་བ་ཆེན་པོས་བསྐྱབ་ཏུ་གསོལ། །ཅ་ཅོའི་དབྱངས་དང་
ཚུ་རོལ་མཐོང་བས་ཇི་མ་ཇི་བཞིན་བརྗོད་དུ་མེད་ཅིང་རྟོགས་པར་བྱ་མིན་ཆོས་རྣམས་
ཀུན་གྱི་ངོ་བོའི་གཤིས། །ཆ་ཤས་གདགས་གཞིར་བལྟོས་ནས་གྲུབ་པའི་རྟེན་འབྲེལ་
ཟབ་མོ་གདགས་གཞིའི་སྟེང་དུ་གཅིག་དང་དུ་མར་རིགས་པས་ཚུལ་བཞིན་བཙལ་
བ་ན། །ཇ་རིལ་ལ་སོགས་ཕུང་བོའི་ཆ་ཤས་ང་རུ་འདོགས་པའི་གདགས་གཞིའི་
རྟེན་འབྲེལ་ཚོགས་ཙམ་ཉིད་ལ་བཏགས་པ་ཙམ་ལས་སྟོང་ལགས་ན། །ཉ་བཞིན་
བསྐུམས་ཚེ་འཇིགས་མེད་གདེངས་དྲོད་འདོད་པ་དག་གིས་ཅིའི་ཕྱིར་ཆོས་ཀྱི་གནས་
ལུགས་མི་འཚོལ་དལ་བར་འདུག་པར་རིགས་སམ་ཀྱེ། །ཏ་ཐཱ་ག་ཏའི་བསྟན་པའི་
སྙིང་པོ་ཆོས་རྣམས་ཀུན་གྱི་རང་གི་ངོ་བོ་བདེན་པས་སྟོང་ཡང་གཏན་ནས་མེད་པ་
མིན་པ་དང༌། །ཐ་སྙད་དུ་ཡང་རྒྱུ་འབྲས་རྟེན་འབྲེལ་བསླུ་བ་མེད་ཀྱང་དེ་དག་བདེན་
པའི་གནས་ཚུལ་མིན་པར་སེམས་ཀྱི་ཁོང་དུ་མ་ཆུད་པས། །ད་ལྟའི་བར་དུ་འ་ཅག་
འཁོར་བའི་རྒྱ་མཚོ་ཆེན་པོར་ལས་ཉོན་རྦ་རླབས་འཁྲུགས་པའི་ཀློང་དུ་རང་དབང་
བྲལ་ཞིང་འཕྱན་པར་གྱུར། །ན་རྒ་སྐྱེ་འཆིའི་ཆུ་སྲིན་ཚོགས་ཀྱིས་ཡང་ཡང་གཙེས་
པས་སུན་པ་དག་གིས་ཟབ་མོའི་ལམ་བཟང་རྟེན་པར་བྱེད་ལས་ཐབས་གཞན་གང་།།
པ་ར་མི་ཏའི་མདོ་སྡེ་ཟབ་མོ་རྒྱས་འབྲིང་བསྡུས་པ་སྐོར་དགུ་ཞེས་སུ་བསྙད་པ་གང་
དེའི་དངོས་བསྟན་དང་ནི་སྦས་པའི་དོན། །ཕ་མའི་རྒྱུད་ཀྱི་བསྣོན་པ་བཏབ་སྟེ་ཚེ་
གཅིག་ཉིད་ལ་སངས་རྒྱས་སྟེར་བྱེད་འཇམ་མགོན་བསྟན་དང་མཇལ་བའི་སྐབས་
འདིར་མ་འབད་ན། །བ་ལང་རྟེན་དང་ཁྱད་པར་ཅི་འདུག་མནོ་བསམ་ཐོངས་དང་
ཆས་པ་གོང་ཆོའི་རིགས་སུ་སྐྱེས་པའི་སུ་དྷཱི་སཱ་ར་ཞེས་བྱ་བ། །མ་འདུག་མ་འདུག་
དལ་བར་མ་འདུག་ནམ་ཞིག་འཆི་ལ་ངེས་པ་མེད་དོ་བསྟན་པའི་སྙིང་པོ་སྟོང་པ་ཉིད་
84



ཅོ་ནེ་བླ་མ་བློ་བཟང་རྒྱ་མཚོའི་གསུང་ལས་ལྟ་མགུར་གྱི་སྐོར ། །
ལ་ཐོས་བསམ་འབུངས། །ཙ་ཏུར་གྲུབ་མཐའི་ལྟ་བའི་ཁྱད་པར་གསལ་བར་སྟོན་
པའི་བླ་མ་འཇམ་དབྱངས་དབྱེར་མེད་བྱས་ནས་གདུང་ཤུགས་དྲག་པོས་གསོལ་བཏབ་
མཐུས། །ཚ་ཟེར་ཅན་གྱི་རང་གི་གསལ་བྱའི་མུན་པ་ཇི་བཞིན་ཤེས་རབ་རྩལ་གྱིས་
བློ་མུན་བཅོམ་སྟེ་ངར་འཛིན་གདོན་གྱི་མཚན་མཐོང་ནས། །ཛ་ཡའི་སྡེ་སྣོད་བརྒྱད་
ཁྲི་བཞི་སྟོང་གང་དུ་གཞོལ་ཞིང་འབབ་པར་འགྱུར་བ་སྣང་སྟོང་ཟུང་འཇུག་རྟེན་ཅིང་
འབྲེལ་བར་འབྱུང་བའི་ཚུལ། །ཝ་ལེར་རྟོགས་པར་སྙིང་གི་ཁོང་ནས་སྨོན་པ་འཆའ་
འོ་ཡིད་སྨོན་ལྟར་དུ་འགྲུབ་པའི་སྐལ་བཟང་མྱུར་དུ་ཐོབ་པ་ཞིག་བྱུང་ན། །ཞྭ་དང་
གོས་སོགས་ཧྲུལ་པོ་གྱོན་ཅིང་ཤིང་དྲུང་དང་ནི་རྩྭ་ཡི་སྤྱིལ་བུར་གནས་དགོས་བྱུང་
ཡང་ཏིང་ངེ་འཛིན་གྱིས་ཁང་བུར་བསྟི། །ཟུ་སོགས་བཅུད་བྲལ་ཐ་མའི་ཟས་ཀྱིས་
འཚོ་དགོས་བྱུང་ཡང་སྲིད་པའི་ནད་སེལ་ཤེས་རབ་མཆོག་གི་བདུད་རྩིའི་ཟས་ཀྱིས་
ཀུན་ཏུ་ཚིམ། །འ་འུར་སྙན་པ་བྲག་ཆའི་དབྱངས་ལྟར་བདེན་པས་སྟོང་ཞིང་ཟང་
ཟིང་དངོས་པོ་རྙེད་དང་བཀུར་སྟི་སྒྱུ་མའི་སླུ་བྲིད་ལྟར་རྟོགས་ནས། །ཡ་ང་འཁོར་
བའི་གནས་ངན་འདི་ལས་རིང་བ་རིང་བར་མྱུར་དུ་བྲོས་ཏེ་ཐར་པ་དམ་པའི་བཙན་ཟ་
ཟིན་པ་ཞིག་བྱུང་ན། །རྭ་གདེངས་གཤིན་རྗེ་དང་ནི་གཞན་ཡང་ནང་དང་གསང་བའི་
གཤིན་རྗེའི་གཉེན་པོར་དྲག་ཏུ་ཁྲོས་པ་མ་ཧེའི་གདོང་ཅན་བླ་མ་ལྷ། །ལ་ལར་ཙམ་
མིན་དུས་རྣམ་ཀུན་ཏུ་ཕུང་བར་བྱེད་པའི་མཚན་འཛིན་གདོན་ཆེན་བརླག་པར་མཛོད་
ཅིག་དེ་ཡི་རང་མདངས་གདོན་བགེགས་ཀྱང༌། །ཤ་རུས་གདོས་བཅས་ཕུང་པོ་འདི་
ཀ་ཙམ་གྱིས་བཞག་སྟེ་སྐྱེས་ཆེན་འདེགས་ཚེ་འོད་གསལ་སེམས་ཉིད་རང་ངོ་འཕྲོད་
པའང་ཁྱོད་ལ་རེ། །ས་གསུམ་འགྲོ་བའི་མགོན་པོ་ཁྱོད་ལས་རེ་ས་གཞན་ཅི་སྐྱེ་
བའི་ཕྲེང་བར་རྗེས་སུ་ཟུངས་ཤིག་བླ་མ་འཇམ་དཔལ་གཤིན་རྗེའི་གཤེད། །ཧ་ལ་
ལྟར་ནག་ནག་པོ་ཆེན་པོ་འཇམ་དབྱངས་བཀའ་སྡོད་ལས་གཤིན་ལ་སོགས་སྲུང་མའི་
85



ཅོ་ནེ་བླ་མ་བློ་བཟང་རྒྱ་མཚོའི་གསུང་ལས་ལྟ་མགུར་གྱི་སྐོར།
ཚོགས་ཀྱི་བདག་གིས་ཞུ་ཞིང་གསོལ་བ་ནི། །ཨ་དོན་སྐྱེ་མེད་གནས་ལུགས་འཚོལ་
བའི་འགལ་རྐྱེན་མི་དང་མི་མིན་ཀུན་གྱི་བར་ཆད་སེལ་ཞིང་གང་ཅི་དགོས་པའི་མཐུན་
པ་སྒྲུབས། །ཞེས་པའང་འཛིན་གྲྭ་དབུ་མར་གསར་དུ་སླེབས་པའི་ཚེ་བསྟན་པའི་སྙིང་པོ་དབུ་མའི་གཞུང་ལུགས་ལ་
ཐོས་བསམ་ཕུལ་ཕྱིན་པ་ཞིག་བྱུང་ན་ཅི་མ་རུང་སྙམ་དུ་སུ་དྷཱི་སཱ་རར་འབོད་པས་བླམ་ལྷ་སྲུང་ལ་སྐྱབས་སུ་གསོལ་ཞིང་འཕྲིན་
བཅོལ་བགྱིས་པའོ། །
༄༅། །རྨི་ལམ་རྫུན་པས་བསླུས་པའི་ཡིད་ཀྱིས་སད་པའི་སྣང་
ཞེན་ལ་དོགས་པ་སློང་བའི་ངང་ཚུལ་བརྗོད་པ་
བྲག་ཅའི་གླུ་དབྱངས་ཞེས་བྱ་བ།
ན་མོ་གུ་རུ་མཉྫ་གོ་ཥཱ་ཡ། སྒྲིབ་ཀུན་དབྱིངས་སུ་དག་པའི་ཡེ་ཤེས་འཕྲུལ།།
དཀྱིལ་འཁོར་རབ་འབྱམས་སྤྲོ་ཞིང་སྡུད་པའི་གཙོ། །སྐྱབས་གཅིག་དག་གི་དབང་
པོའི་ཞབས་སེར་ནོར། །བྱང་ཆུབ་སྙིང་པོའི་བར་དུ་གཙུག་གིས་མཆོད། །མ་
རིག་འཁྲུལ་བས་བསླད་པའི་ཚོགས་དྲུག་གི །སྣང་བ་བཀྲག་པོ་འདི་ལ་ཕྲ་བལྟས་
པས། །སྡུག་དང་མི་སྡུག་དུ་མ་སྣང་ཞིང་ཤར། །བདེན་པས་སྟོང་ཡང་སྣང་བ་
སུ་ཡིས་འགོག །སྡུག་པར་སྣང་ཚེ་ཞེན་ཅིང་ཆགས་པ་དང༌། །མི་སྡུག་པ་ལ་
འཇིགས་ཤིང་སྐྲག་པ་ཡི། །སྡུག་དང་མི་སྡུག་ཚད་མར་འཛིན་པའི་བློའི། །སྣང་
ཞེན་ལྟར་དུ་གྲུབ་བམ་མ་གྲུབ་བལྟ། །སྔ་སོར་སྤྱད་ཅིང་ཉམས་སུ་མྱངས་པ་ཡི།།
འཁོར་བས་བསྡུས་པའི་བདེ་དགའ་ཇི་སྙེད་པ། །ད་ལྟ་དྲན་པའི་ཡུལ་དུ་གྱུར་འདི་
དག །མདང་གི་རྨི་ལམ་དག་དང་ཅིས་མི་མཚུངས། །ཐེངས་གཅིག་བདེ་བ་མྱོང་
བའི་དངོས་པོའི་མཐའ། །མི་རྟག་གཡོ་བ་གློ ག་གི་གར་མཁན་མས། །མདུན་
86



ཅོ་ནེ་བླ་མ་བློ་བཟང་རྒྱ་མཚོའི་གསུང་ལས་ལྟ་མགུར་གྱི་སྐོར།།
དུ་བསུས་པ་འགྱུར་བའི་སྡུག་བསྔལ་གྱི། །སྨག་ཏུ་འཐུམ་པའི་གཤིས་ལ་ཇི་བྱར་
ཡོད། །སྣང་ཚུལ་ལྟར་ན་འདོད་ཡོན་གཞུ་རྒྱུད་ལ། །མངོན་པར་ཆགས་པའི་སྒོ་
ལྡན་མདེའུ་རྣོན་ཅན། །འཁྲུལ་སྣང་གནམ་རུ་འཁྱོག་པོའི་རྭ་བ་ནས། །ཡང་ཡང་
འཕེན་པའི་སེམས་ཀྱི་འབེན་འདི་འཚེར། །གནས་ཚུལ་ལྟར་ན་ཆགས་བྱ་མོ་གཤམ་
བུ༑ ༑ཆགས་བྱེད་རུས་སྦལ་སྤུ་ཡི་ཐག་པས་བཅིངས། །གཉེན་པོ་རི་བོང་རྭ་
ཡི་མཚོན་བསྣུན་བཞིན། །བྱ་བྱེད་སྟོང་པས་ཅིས་སྐྱོ་ཉམས་དགའ་སྐྱོང་། །དགྲ་
གཉེན་བར་མ་མཐའ་དག་རྟོག་པས་བཏགས། །འདོགས་བྱེད་རང་ཡང་གདགས་
གཞིར་ལྟོས་གྲུབ་པས། །མིང་རྐྱང་བཏགས་ཡོད་ཙམ་ལས་ཚུགས་ཐུབ་ཏུ། །གྲུབ་
པའི་ཆོས་འགའ་ཇི་ལྟར་དམིགས་སུ་ཡོད། །བརྟན་པ་དྲི་ཟའི་གྲོང་ཁྱེར་ཆེན་པོའི་
གཞིར། །གཡོ་བ་སྒྱུ་མའི་སྐྱེ་བུའི་ཁྱུ་ཚོགས་ཀྱིས། །རྨི་ལམ་ཙམ་དུ་བདེ་སྡུག་
བློ་ལ་མར་མྱོང་། །རང་བཞིན་བྲལ་ཡང་སྣང་བར་སུ་ཡིས་བསྙོན། །ནུབ་གཅིག་
གཉིད་དུ་གཡུར་བའི་འཁྲུལ་སྣང་ལ། །རྟེན་ནས་བྱུང་བའི་སེམས་ཀྱི་འཆར་སྒོ་
འདི། །གྲེ་བར་བསྐྱིལ་ན་ལེཊ་ཀྱང་བྱུང་རྒྱལ་དུ། །དྷི ཡཧི་མིང་ཅན་ཞིག་གི་
ངག་ནས་ཐལ། །ཞེས་རྨི་ལམ་རྫུན་པས་བསླུས་པའི་ཡིད་ཀྱིས་སད་པའི་སྣང་ཞེན་ལ་དོགས་
ཕ་སློང་བའི་ངང་ཚུལ་བརྗོད་པ་བྲག་ཅའི་གླུ་དབྱངས་ཞེས་བྱ་བ་འདི་ནི་ཤཱཀྱའི་དགེ་ཚུལ་བློ་
བཟང་རྒྱ་མཚོའི་དཔལ་གྱིས་ཆོས་གྲྭ་ཆེན་པོ་བཀྲ་ཤིས་འཁྱིལ་གྱི་གར་འདུག་ཀློག་པ་ཐོས་བསམ་
གྱི་སྤྱིལ་ཆུང་དུ་སྤེལ་བ་ཛ་ཡནྟུ།།
87



ཅོ་ནེ་བླ་མ་བློ་བཟང་རྒྱ་མཚོའི་གསུང་ལས་ལྟ་མགུར་གྱི་སྐོར།
༄༅། །ཡིད་ལ་བརྣག་པའི་དོན་ངག་ནས་ཐལ་བ་རི་
མོར་འཕོས་བ།
ན་མོ། རྒྱལ་ཀུན་སོར་རྟོག་ཡེ་ཤེས་ཁམས། །དམར་སེར་འོད་དུ་འབར་
བའི་གཟི། །གཏི་མུག་མུན་པའི་གཤེད་གྱུར་པ། །འཇམ་དཔལ་གྲགས་གང་སྙིང་
ལ་སིམ། །ལས་ཉོན་སྒྱུ་མ་མཁན་པོ་ཡིས། །རྫུན་སྣང་མིག་འཕྲུལ་རང་བཞིན་
གྱི༑ ༑བརྟན་གཡོ་སྒྱུ་མའི་ལྟད་མོ་འདི། །སྤྲུལ་བར་ག་ལེར་ལྟོས་དང་མཚར།།
བཏགས་དོན་བཙལ་ན་སྟོང་བཞིན་དུ། །མ་བརྟག་སྣང་བར་རྒྱུ་དང་རྐྱེན། །ཚོགས་
ཙམ་འདུས་ཙམ་ཉིད་ལས་འབྲས། །འཆོལ་མེད་འབྱུང་བའི་ངོ་མཚར་ལྟོས། །འདི་
ལྟར་གཤིས་སུ་མ་གྲུབ་ཀྱང་། །ཕྱི་ནང་རྟེན་ཅིང་འབྲེལ་འབྱུང་གི །བྱེད་ལས་
རླབས་ཆེན་བསྙོན་མེད་འདིས། །ལས་འབྲས་འབྲེལ་པ་མངོན་སུམ་བཞིན། །འདི་
དག་རྫུན་པར་ཤེས་པ་ལས། །གཞན་དུ་བདེན་པ་རྟོགས་པ་ཅི། །བདེན་རྫུན་ཕན་
ཚུན་འབྲེལ་བ་ཡི། །རྟེན་འབྱུང་རྟོགས་ན་དགའ་བ་ལ། །སྣང་བས་སྟོང་བ་སྟོན་
བྱེད་ཅིང་། །སྟོང་བས་སྣང་བའི་གོ་འབྱེད་པའི། །སྣང་སྟོང་ཟུང་འཇུག་གོ་བྱུང་
ན༑ ༑འཕྲལ་ཡུན་ཀུན་ཏུ་སྐྱིད་པ་ལ། །བདེན་གཉིས་ཟུང་འཇུག་ལེགས་རྟོགས་
ནས། །ཐབས་ཤེས་ཟུང་འཇུག་ཉམས་ལེན་གྱིས། །ཚོགས་གཉིས་ཟུང་འཇུག་
མྱུར་རྫོགས་ཏེ། །སྐུ་གཉིས་ཟུང་འཇུག་ཐོབ་པར་སྨོན། །བློ་གྲོས་པདྨོའི་གོ་བྱུང་
ན༑ ༑གཞུང་དོན་བཟང་བོའི་ཟིལ་མངར་བཅུད། །རྒྱ་ཆེན་ཆཊ་པ་མ་ལགས་ཀྱང་།
མཚོ་ལས་སྐྱེས་པའི་སྙེམས་པ་འཛིན། །ཞེས་པ་འདི་ཡང་དགེ་ཚུལ་སུདྷཱི་སཱ་རས་ཡིད་
ལ་བརྣག་པའི་དོན་ངག་ནས་ཐལ་བ་རི་མོར་འཕོས་པའོ།།
88



ཅོ་ནེ་བླ་མ་བློ་བཟང་རྒྱ་མཚོའི་གསུང་ལས་ལྟ་མགུར་གྱི་སྐོར།
༄༅། །ཆོས་ཕུང་ཀུན་གྱི་སྙིང་པོ་མཐའ་བྲལ་དབུ་མའི་རང་ཞལ་
མངོན་དུ་དུ་འགྱུར་བར་སྨོན་པའི་གླུ་དབྱངས་ཀྱི་རྒྱལ་མོ་
རྣམ་པར་རྩེན་པའི་གྲེ་འགྱུར་ཞེས་
བྱ་བ་བཞུགས་སོ།།
ན་མོ་གུ་རུ་མཉྫ་གྷོ་ཥཱ་ཡ། འཁོར་འདས་ཆོས་ཀུན་གཤིས་ལུགས་དབྱིངས་
ཉིད་དུ། །དུ་མའི་སྤྲོས་བྲལ་མཉམ་ཉིད་གཟིགས་པའི་བློ། །བློ་གཏེར་མཚན་
དཔེའི་སྐུར་བཞེངས་འཇམ་དཔལ་དབྱངས། །དབྱངས་ཅན་དགའ་མར་བཅས་ཏེ་
སྙིང་ལ་སིམ། །གང་དག་འདི་ན་སྣང་ཞིང་སྲིད་པའི་ཆོས། །ཆོས་ཅན་ཇི་སྙེད་
བཀྲ་བའི་གནས་ཚུལ་ལ། །ལ་ལར་ཙམ་མིན་དུས་ཀུན་ལྟ་མཁས་ན། །ན་རྒ་འཆི་
མེད་ཞི་གྲོང་འགྲོ་འོ་སྐད། །ཨེ་མ་རབ་འབྱམས་རྒྱལ་བའི་ཞིང་ཁམས་ཀུན། །ཀུན་
གཟིགས་འདྲེན་པས་རྒྱལ་སྲས་ཉན་རང་འཁོར། །འཁོར་ལོ་བར་མཐའ་གསུམ་
སོགས་ཆོས་ཀྱི་སྒོ། །སྒོ་མོ་བརྒྱ་ཕྲག་ཕྱེ་ཀུན་འདི་རུ་འདུས། །འོན་ཀྱང་ཚུལ་
དེ་རྟོགས་པའི་སྔ་རོལ་དུ། །དུ་མའི་ཐབས་ཀྱི་རིམ་པ་མང་དུ་གསུང་། །གསུང་ཡང་
ཟབ་ལམ་བླ་མའི་རྣལ་འབྱོར་ལ། །ལ་འུར་བརྩོན་ཏེ་རྒྱུད་སྨིན་རྐྱེན་གྱི་གཙོ། །ཉེར་
ལེན་བློ་གྲོས་ཚུལ་འདིར་བྱང་སླད་དུ། དུ་མའི་རིགས་ཚུལ་ཀུན་གྱི་འབབས་སའི་
གནད། །གནད་དོན་སྙིང་པོ་རྟེན་ཅིང་འབྲེལ་འབྱུང་ཚུལ། །ཚུལ་ལུགས་དུ་མའི་
སྒོ་ནས་སེམས་པ་ལགས། །གང་དག་རྟེན་ཅིང་འབྲེལ་བར་འབྱུང་བའི་ཆོས། །ཆོས་
ཅན་སྣ་ཚོགས་སྣང་བའི་དངོས་པོ་ཀུན། །ཀུན་ཀྱང་ཆོས་དབྱིངས་དོན་དམ་ར ང་
གཤིས་སུ། །སུ་དག་བློ་མིག་དག་པས་མཐོང་རྣམས་བསྔགས། །དབང་ཡུལ་
89



ཅོ་ནེ་བླ་མ་བློ་བཟང་རྒྱ་མཚོའི་གསུང་ལས་ལྟ་མགུར་གྱི་སྐོར།
བཟོད་ནས་ཞི་ཕྱིར་བཙལ་ན་དབེན། །དབེན་ཡང་ཆུ་ཟླ་ཇི་བཞིན་མངོན་སུམ་སྣང༌།།
སྣང་བྱེད་རང་ལ་ཚུར་བལྟས་ངེས་བཟུང་བྲལ། །བྲལ་ཡང་བེད་སྦུག་མ་ལུས་ཉམས་
སུ་མྱོང་། །ཀྱེ་ཧོ་སྣ་ཚོགས་འཆར་བ་རང་གི་སེམས། །སེམས་ཀྱི་རང་བཞིན་
འོད་གསལ་མཁའ་ལྟར་དག །དག་པ་དོན་དམ་དབྱིངས་ཀྱི་རང་བཞིན་ཡིན། །ཡིན་
ལུགས་ནམ་ཞིག་ཤེས་རབ་མིག་གིས་མཐོང་། །ཨེ་མ་ཆོས་ཀུན་ཇི་ལྟར་སྣང་བཞིན་
སྟོང་། །སྟོང་པའི་དབྱིངས་ལས་བྱ་བྱེད་བསྙོན་མེད་སྣང་། །སྣང་ཡང་བདེན་
པར་མེད་པའི་ཟབ་མོའི་དོན། །དོན་གྱི་གནས་ལུགས་ནམ་ཞིག་རྟོགས་པར་འགྱུར།།
འཁོར་འདས་སེམས་ཀྱི་རོལ་བ་སྣ་ཚོགས་འཆར། །འཆར་བའི་ངང་ཚུལ་བཙལ་
ཚེ་སྟོང་བར་སྣང་། །སྣང་ཙམ་ཉིད་ནས་ཚུགས་བྲལ་རྟེན་འབྲེལ་ལ། །ལ་གོར་
ཤེས་རབ་མིག་གིས་བལྟ་བར་འགྱུར། །ཟབ་མོ་སྟོང་ཉིད་ཅེས་བྱའི་སྒྲ་འདི་ཡང་།།
ཡང་ཡང་ཐོས་པར་དཀའ་འོ་གྲོགས་པོ་དག །དག་པ་དོན་དམ་ཆོས་དབྱིངས་རང་
བཞིན་གང༌། །གང་དག་ཤེས་པར་འདོད་རྣམས་སྐལ་བ་བཟང་། །འདིར་འབད་
དགེ་བས་མཁའ་ཁྱབ་འགྲོ་བ་ཀུན། །ཀུན་མཁྱེན་རྒྱལ་བའི་དབང་པོ་ཐོབ་ཕྱིར་དུ།།
དུ་མའི་བློ་ཡི་འགྱུར་བ་བསྐྱེད་ནས་བསྔོས། །བསྔོས་བཞིན་འབྲས་བུ་མཆོག་ལ་
མྱུར་རེག་ཤོག །ཅེས་ཆོས་ཕུང་ཀུན་གྱི་སྙིང་པོ་མཐའ་བྲལ་དབུ་མའི་རང་ཞལ་མངོན་དུ་འགྱུར་བར་སྨོན་པའི་གླུ་
དབྱངས་ཀྱི་རྒྱལ་མོ་རྣམ་པར་རྩེན་པའི་གྲེ་འགྱུར་ཞེས་བྱ་བ་འདི་ནི་སྔོན་བྱོན་དམ་པ་མང་པོས་སྒྲུབ་པའི་རྒྱལ་མཚན་བཙུགས་ཤིང་།
ཁྱད་པར་དགེ་ལྡན་སྒྲུབ་བརྒྱུད་ར་འཇུག་ནོར་བུའི་འཕྲེང་བ་ཞེས་གྲགས་སྙན་གྱི་གདུགས་དཀར་པོ་དགུང་དུ་འདེགས་པ་པོ་
གྲུབ་ཆེན་ཆོས་རྡོ་རྗེའི་བཞུགས་གནས་བྲག་རྒྱ་རྡོ་རྗེ་ཕོ་བྲང་དུ་ཕྱོགས་མེད་རྒྱལ་ཁམས་འགྲིམ་པའི་སྤོང་བ་བའི་གཟུགས་བརྙན་
བློབཟང་རྒྱ་མཚོ་སྤྲིན་དུ་འབོད་པས་དབྱངས་སུ་ཐལ་བའི་དགེ་བས་སྐྱེ་ཞིང་སྐྱེ་བར་སྟོང་ཉིད་སྨྲ་བའི་ཁྱུ་མཆོག་ཏུ་གྱུར་ནས་འགྲོ་
ཀུན་ཞི་བའི་གྲོང་དུ་འདྲེན་པའི་དེད་དཔོན་དམ་པར་གྱུར་ཅིག་གུ། །ཤ་བྷ་མསྡུ་སརྦ་ཛཱ་ག་ཏཱ།
90



ཅོ་ནེ་བླ་མ་བློ་བཟང་རྒྱ་མཚོའི་གསུང་ལས་ལྟ་མགུར་གྱི་སྐོར། །
༄༅། །གཞི་ལབ་འབྲས་གསུམ་ལས་བརྩམ་བའི་
ཐོལ་གླུ་ཞེས་བྱ་བ།
བཀའ་མདོ་རྒྱུད་ཀུན་གདམས་པར་ཤར་བ་ཡི། །མཚན་དོན་མཐུན་གྱི་
བཀའ་གདམས་དགེ་བའི་བཤེས། །ཕ་ཞང་ཆེན་གྱི་ཞབས་སེན་ཡིད་བཞིན་ནོར།།
དཔལ་དགོས་འདོད་ཀུན་འབྱུང་གནས་སྙིང་གར་བསྟེན། །ཁྱེད་བྱང་ཕྱོགས་ནས་
ཕེབས་པའི་སྒོམ་ཆེན་གྱིས། །ང་ལྷོ་རྒྱུད་ཀྱི་རྟོག་གེ་སྨྲ་བ་ལ། །ཁྱོད་རང་ཉིད་
ཀྱི་ཇི་ལྟར་གོ་བ་བཞིན། །གཞི་ལམ་འབྲས་ཀྱི་མགུར་དབྱངས་འཐེན་ནོ་ལོ། །ཁྱོད་
ཆོས་ལྡན་གྱི་བགྲོ་བ་བགྱིད་པ་ལ། །ང་མི་སྨྲ་བའི་བརྟུལ་ཞུཊ་ལེན་མ་ཕོད། །དོན་
དེ་ཕྱིར་རང་ངག་ནས་གང་འཐོན་དུ། །ཚིག་འཆལ་འཆོལ་གྱི་གླུ་དབྱངས་གྱེར་ལ་
གསོན། །གཞི་བདེན་གཉིས་ཀྱི་གནས་ཚུལ་གོ་ལགས་སམ། །གཞི་བདེན་གཉིས་
ཀྱི་གནས་ཚུལ་མ་གོ་ན། །ཡུལ་སྣང་སྟོང་གི་རང་བཞིན་ཉིད་ལཊ་ཏེ། །དེ་འགལ་
མེད་དུ་འཆར་བའི་ཐབས་ལ་འབུངས། །རྒྱུ་ཚོགས་གཉིས་ཀྱི་བགྲོད་ཚུལ་གོ་ལགས་
སམ། །རྒྱུ་ཚོགས་གཉིས་ཀྱི་བགྲོད་ཚུལ་མ་གོ་ན། །ལམ་ཐབས་ཤེས་ཀྱི་རྣལ་
འབྱོར་ཉིད་ལགས་ཏེ། །དེ་གཅིག་གྲོགས་སུ་གཅིག་གིས་ཟིན་པར་མཛོད། །འབྲས་
སྐུ་གཉིས་ཀྱི་བཞུགས་ཚུལ་གོ་ལགས་སམ། །འབྲས་སྐུ་གཉིས་ཀྱི་བཞུགས་ཚུལ་
མ་གོ་ན། །མཐར་སྒྲིབ་བྲལ་གྱི་རླུང་སེམས་དབྱེར་མེད་ཉིད། །དེ་ཟུང་འཇུག་ཏུ་
ཐོབ་པའི་ཡིད་སྨོན་མཛོད། །ང་ཐོལ་བྱུང་གི་སྒྲ་སྤྱིའི་གོ་བ་ཡིས། །གཞི་ལམ་
འབྲས་ཀྱི་གོ་ལུགས་དེ་ལྟར་ལགས། །ཁྱེད་སྤོང་བ་བའི་ཐུགས་ངོར་བདེ་ལགས་
ན༑ ༑སྒོམ་ཟབ་བཞེས་ཀྱི་བསྐུལ་མ་བགྱིད་པར་འཚལ། །གཏམ་དེ་སྐད་དུ་བསྙད་
_91



ཅོ་ནེ་བླ་མ་བློ་བཟང་རྒྱ་མཚོའི་གསུང་ལས་ལྟ་མགུར་གྱི་སྐོར།
པའི་རྣམ་དཀར་གྱིས། །གཞི་བདེན་གཉིས་ཀྱི་གནས་ཚུལ་མངོན་གྱུར་ཏེ། །ལམ་
ཚིགས་གཉིས་ཀྱི་བགྲོད་པ་འཕེལ་བ་ལས། །འབྲས་ཟུང་འཇུག་གི་གོ་འཕང་མྱུར་
ཐོབ་ཤོག །ཅེས་གཞི་ལམ་འབྲས་གསུམ་ལས་བརྩམས་པའི་ཐོལ་གླུ་ཞེས་བྱ་བ་འདི་ནི་རི་ཁྲོད་འཛིན་པའི་དགེ་བའི་
བཤེས་གཉེན་ཆེན་པོ་ཐར་ཤུལ་དྲུང་ཡིག་བློ་བཟང་རིན་ཆེན་ནས་ཁྱེད་རང་གི་གོ་ལུགས་ལྟར་གྱི་གཞི་ལམ་འབྲས་གསུམ་གྱི་
མགུར་ཞིག་འཐེན་ཟེར་བ་ལ་གཡས་པའི་སོར་མོས་འགྲམ་པ་བཏེགས་ཏེ་དབྱངས་སུ་གྱེར་བ་ན་ཡ་རབས་རྣམས་དང་འཕྲད་ན་
སྐྱེས་ཀྱི་མཆོག་གསུངས་པ་ལྟར་ཤིན་ཏུ་མགུ་ནས་ཕྱིས་སྐྱེས་བཟང་པོ་དང་བཅས་ཡི་གེར་བྲིས་པ་དགོས་ཞེས་པ་ལྟར་ཆོ་རིགས་
ཀྱི་བཙུན་པ་བློ་བཟང་རྒྱ་མཚོའི་དཔལ་གྱིས་སུག་བྲིས་སུ་བགྱིས་ཏེ་ཕུལ་བའོ། །
༄༅། །སྲིད་པའི་རིམ་ནད་གཞིལ་བྱེད་གཡས་འཁྱིལ་དུང་གི་
རང་སྒྲ་ཞེས་བྱ་བ་བཞུགས་སོ། །
ན་མོ་གུ་རུ་མཉྫུ་གྷོ་ཥཱ་ཡ། ལྔ་རིག་ཁྱོན་ཡངས་ཡངས་པའི་ཐུགས་ཀྱིས་
མཁྱེན། །ཉེས་པའི་དྲི་མ་མ་ལུས་བརྩད་ནས་སྤངས། །རྣམ་དཀར་འཕྲིན་ལས་
ལས་ཀྱི་འཁོར་ལོ་ཡི། །ས་ཡི་དཀྱིལ་འཁོར་འཁོར་ལོས་བསྒྱུར་དེས་སྐྱོངས། །ཆོས་
ཅན་སྣ་ཚོགས་ཆོས་ཀྱི་དབྱིངས་ཉིད་དུ། །མཉམ་པ་ཉིད་གཟིགས་མཉམ་ཉིད་
ཡེ་ཤེས་ཀྱི། །རྣམ་རོལ་འཇམ་མགོན་རྣམ་འབྱེད་ཤེས་རབ་གཏེར། །སྙིང་གར་
བརྡོལ་ཕྱིར་སྙིང་ལ་རྟག་རོ ལ་མཛོད། །རྒྱལ་དང་རྒྱལ་སྲས་རྣམས་ཀྱི་དགོངས་
པའི་མཐིལ། །སྙིང་པོ་སྙིང་ཁུར་གྱུར་པའི་ཆོས་ཚུལ་ཞིག །ཐོས་ཀྱང་ཐོས་པ་
ཙམ་དུ་ལུས་པ་ལས། །བསམ་ཞིང་བསམ་བྱུང་ངེས་རྙེད་སྐལ་བ་ཕྲ། །ཀུན་རྫོབ་
ཀུན་ནས་བསླུ་བའི་ཆོས་ཅན་འདི། །སྣང་ཡང་སྣང་ཙམ་ཉིད་ནས་སྟོང་བས་ན།།
མི་བརྟན་མི་སྡུག་འགྱུར་ཞིང་འགྲོ་བ་ཡི། །ཚུལ་ལུགས་ཚུལ་བཞིན་བསམ་ནས་



ཅོ་ནེ་བླ་མ་བློ་བཟང་རྒྱ་མཚོའི་གསུང་ལས་ལྟ་མགུར་གྱི་སྐོར།
རྟོག་པའི་རིགས། །གཉིས་སྣང་འཁྲུལ་པ་ཕྲ་ཞིང་ཕྲ་བ་དག། །སྦྱོངས་སླད་སེམས་
དཔའ་ཆེ་རྣམས་ཆེ་ཐང་དུ། །འབད་པའི་ངང་ཚུལ་རྟོག་དང་རྟོག་དཔྱོད་མཁན། །ཅི་
ཕྱིར་བརྩོན་པར་མི་བྱེད་མི་ཡི་རིགས། །རང་མཚན་གྱིས་སྟོང་སྟོང་བཞིན་སྣ་ཚོགས་
པའི། །ཀུན་རྫོབ་འཁྲུལ་སྣང་སྣང་བཞིན་བརྫུན་པ་ཡི། །སྣང་སྟོང་འདུ་འབྲལ་
འབྲལ་བ་མེད་པ་རུ། །འཆར་བའི་རྒྱུ་ཚོགས་ཚོགས་བསགས་གནད་དུ་ཆེ། །ཆུ་
ལས་ཆུ་རླབས་འབྱུང་བའི་ངང་ཚུལ་ལྟར། །སྟོང་ལས་སྟོང་བའི་ཡོ་ལང་ཇི་སྙེད་
པ༑ ༑སྣང་བཞིན་སྣང་མེད་རང་གཤིས་ལ་འཆེལ་པ། །འགྱུར་མེད་འགྱུར་བའི་
ཟོལ་འཆང་ལྟོས་དང་མཚར། །རྒྱུ་རྐྱེན་རྟེན་འབྲེལ་གང་དང་གང་ཞིག་ལས། །འབྲས་
བུའི་དངོས་པོ་གང་དང་གང་བྱུང་བ། །དེ་དག་ངོ་བོས་སྟོང་ཞིང་སྟོང་བའི་ངང་།།
ཀུན་བྱང་རྒྱུ་འབྲས་སྟོང་མིན་སྟོང་བཞིན་སྣང་། །བདེན་པའི་དངོས་མིན་དངོས་
པོ་མེད་པའང་མིན། །དེ་དག་གཉིས་མིན་གཉིས་བྲལ་བདེན་པ་གང༌། །བྱ་བྱེད་
སྟོང་མིན་སྟོང་བཞིན་ཅིར་ཡང་སྣང་། །སྣང་བ་བདེན་མིན་བདེན་པའི་གནས་ལུགས་
ལྟོས། །ཆུ་ལས་ཆུ་བུར་བརྡོལ་བའི་ངང་ཚུལ་བཞིན། །སྟོང་ལས་སྟོང་བའི་རང་
མདངས་སྤྲོས་པ་ཀུན། །སྣང་ཡང་སྣང་ཙམ་ཉིད་ནས་སྟོང་བ་ཡི། །རང་བཞིན་
རང་གི་ངོས་ནས་སུ་ཡིས་རྙེད། །དགག་བྱའི་བདག་གིས་སྟོང་ཕྱིར་སྟོང་བ་ཉིད།།
ཀུན་རྫོབ་བློ་ཡི་ཤེས་མིན་ཤེས་བྱའི་མཆོག །ཆོས་རྣམས་ཀུན་གྱི་གཞི་གཅིག་གཞི་
རྩ་དབེན། །བྱིས་པས་ཇི་བཞིན་བརྗོད་མེད་བརྗོད་བྲལ་ཆོས། །སྣ་ཚོགས་རྟོག་
པས་བརྟགས་ཀྱང་བརྟགས་བཞིན་བརྫུན། །བདེན་པར་ཡོད་མིན་གཏན་མེད་གཏན་
ནས་མིན། །སྣ་ཚོགས་མིང་གིས་ཐ་སྙད་ཐ་དད་དུ། །བཏགས་ཀྱང་ཆོས་དབྱིངས་
གཤིས་སུ་གཤིས་གཅིག་ཉིད། །སྤྲོས་པའི་ཚོགས་ཀུན་སྤྲོས་བྲལ་དབྱིངས་ཉིད་
དུ༑ ༑ སྟོང་ཉིད་ལྟ་བས་སྟོང་བར་རབ་སྦྱངས་ཏེ། །ཐ་སྙད་དུ་ཡང་ཐ་སྙད་བྱ་
93



ཅོ་ནེ་བླ་མ་བློ་བཟང་རྒྱ་མཚོའི་གསུང་ལས་ལྟ་མགུར་གྱི་སྐོར།
བྱེད་ཀུན། །འཁྲུལ་མེད་འཇོག་པའི་འཁྲུལ་བྲལ་དབྱིངས་རྟོགས་ན། །ཆོས་རྣམས་
སྟོང་བར་ཤེས་བཞིན་ཆོས་རྣམས་ཀྱི། །ཀུན་རྫོབ་ངང་ཚུལ་ཇི་བཞིན་ཀུན་རྫོབ་བསྟེན།།
ངོ་མཚར་བས་ཀྱང་འདི་ཉིད་ངོ་མཚར་ཞིང༌། །རྨད་བྱུང་བས་ཀྱང་འདི་ཉིད་རྨད་
བྱུང་གསུང་། །སྣང་དང་སྣང་ཡུལ་དབྱེར་མེད་མཉམ་པ་ཉིད། །ཆུ་ལ་ཆུ་བཞག་
ཇི་བཞིན་རོ ་མཉམ་དུ། །ཡུལ་དང་ཡུལ་ཅན་གཉིས་སྣང་ནུབ་པ་ཡི། །ཡེ་ཤེས་
ཡེ་ནས་སྟོང་པར་ནམ་འཇུག་འགྱུར། །གཤིས་ལ་སྐྱེ་མེད་སྐྱེ་བའི་ཆོ་འཕྲུལ་མཁན།།
སྣ་ཚོགས་སྣང་ཡང་སྣང་བཞིན་སྟོང་པ་ཡི། །ཀུན་གྱི་གཞི་གྱུར་གཞི་མེད་རྩ་བྲལ་
བ༑ ༑ ཆོས་དབྱིངས་རང་བཞིན་རང་ཞལ་མྱུར་མཐོང་ཤོག །གཞུང་ཆེན་གཞུང་
གི་ཆ་འགའ་དཔྱད་པ་ན། །ཡིད་ལ་ཡིད་གཉིས་ཇི་ལྟར་བྱུང་བའི་ཚུལ། །དྲིས་
འདིར་དྲིས་པའི་ལན་གྱིས་ཚིམ་མཛོད་ཅེས། །དགེ་བསྙེན་དགེ་བ་ཅན་དེས་བསྐུལ་
བའི་ངོར། །རྟོག་གེ་རྟོག་བཏགས་རི་མོ་ཇི་ཙམ་དུ། །བྲིས་པའི་བྲིས་བཤུས་ཤོག་
གུའི་ངོས་ཉིད་དུ། །འདི་ན་འདི་ལྟར་འབྲི་བའི་ངལ་བསྟེན་པ། །རིགས་སྨྲ་རིགས་
པས་སེམས་པ་དེ་ཡིས་སོ། །བློ་བཟང་བློ་ཡི་ཤེས་པར་བྱ་བའི་གནས། །རྒྱ་ཆེ་
རྒྱ་མཚོའི་གཏིང་མཐའ་ལ་འགྲན་པ། །བཀའ་པོད་དཀའ་གནས་ཀུན་ལ་འདྲིས་
པ་ཡིས། །དགེ་སྦྱོང་དགེ་བའི་བློ་ཡིས་སྤེལ་གྱུར་མོད། །ཚིག་དོན་ཚིག་གིས་
ཇི་བཞིན་མ་ཕྱེད་ཅིང༌། །བརྗོད་དོན་བརྗོད་བྱར་མ་རེག་འགའ་མཆིས་ན། །གཟུ་
བོ་གཟུ་དཔང་འོས་པའི་མཁས་རྣམས་ལ། །ཆགས་སོ་ཆགས་པས་བདག་ལ་སྒྲིབ་
མེད་མཛོད། །མཁས་པའི་མཁས་པ་རིན་ཆེན་རྣམ་གསུམ་གྱི། །སྙིང་ནོར་སྙིང་
གར་སྦ་མིན་མཁས་པ་དག །འཁྲུལ་སེལ་འཁྲུལ་མེད་ལེགས་བཤད་བསྟར་བ་ཡིས།།
ཀུན་ཡིད་ཀུན་དགའ་རྒྱས་པའི་དགའ་སྟོན་སྒྲུབས། །གཞན་དུ་གཞན་གྱི་གཡམ་
ལ་རྒྱུགས་པ་ཡིས། །བླུན་པོས་བླུན་པོ་རང་རིས་ཚོགས་པའི་ཁྱུར། །ཇི་ལྟར་ཇི་
94



ཅོ་ནེ་བླ་མ་བློ་བཟང་རྒྱ་མཚོའི་གསུང་ལས་ལྟ་མགུར་གྱི་སྐོར།
ཙམ་འཕྱ་བ་བྲག་ཆའི་སྒྲར། །སྙིང་ལ་སྙིང་ནས་བརྩེ་བ་རབ་བཞག་བྱ། །འདི་རུ་
འདི་ལྟར་ངལ་བ་བསྟེན་པའི་དགེ །སྒོ་གསུམ་སྒོ་ནས་བགྱིས་པ་ཅི་མཆིས་རྣམས།།
མཁའ་ཁྱབ་མཁའ་མཉམ་འགྲོ་བ་མ་ལུས་པ། །བདེ་ནས་བདེ་བར་ས་ལམ་བགྲོད་
ཕྱིར་བསྔོ། །ཞེས་སྲིད་པའི་རིམས་ནད་གཞིལ་བྱེད་གཡས་འཁྱིལ་དཀར་པོ་དུང་གི་རང་སྒྲ་ཞེས་བྱ་བ་འདི་ནི། ཨུ་
བ་སིཀ་རིན་ཆེན་རྡོ་རྗེས་རྩཤསྲིད་པའི་རིམ་ནད་གཞིལ་བྱེད་གཡས་འཁྱིལ་དུང་གི་རང་སྒྲ་ཞེས་བྱ་བ་བཞུགས་སོ། ཤེར་ཊིཀ་
ཆེན་ལས་བརྩམས་ཏེ་དྲི་བ་མང་པོ་ཞིག་བྱུང་བ་དམ་བཅའི་དུས་གཏུགས་པས་ལན་རྒྱས་པར་འབྲིའོང་མ་བྱུང་བས་གནད་དོན་སྙིང་
པོར་དྲིལ་བའི་ལན་སྨོན་པའི་ཚིག་དང་ལྷན་ཅིག་སྦྱར་བ་འདི་ཉིད་ཀྱིས་ཕྱིས་འབྱུང་བའི་སྐབས་དབྱེ་བར་བྱས་ཏེ་རིགས་པ་སྨྲ་བ་
བློབཟང་རྒྱ་མཚོ་སྤྲིན་ཞེས་བྱ་བས་ཆོས་གྲྭ་ཆེན་པོ་བཀྲ་ཤིས་འཁྱིལ་ནས་སྤྲིངས་པའོ། །
༄༅། །རགས་ཕྲ་ལྟ་བའི་ཐེམ་སྐས་ལས་མཐའ་བྲལ་དབུ་མའི་ཁང་
བཟང་དུ་བགྲོད་པའི་ཐབས་འཁོར་ལོ་གསུམ་གྱི་བཞེད་དགོངས་
འཇམ་མགོན་ཐུགས་བཅུད་བདུད་རྩིའི་
སྙིང་པོ་ཞེས་བྱ་བ།
ན་མོ་གུ་རུ་མཉྫུ་གྷོ་ཥཱ་ཡ། རྒྱལ་ཀུན་ཡེ་ཤེས་སྒྱུ་མའི་འཕྲུལ་གྱི་གཟུགས།།
དམར་སེར་མཚན་དཔེའི་ལང་ཚོར་ཟློས་པའི་གར། །རལ་གྲིའི་འཁྲི་ཤིང་གཡོ་བ་
ལྷག་པའི་ལྷ། །སྙིང་གི་པདྨོར་བསྟེན་ནོ་རྟག་སྐྱོངས་མཛོད། །མི་ཚེ་ཧྲིལ་བོར་
བཀའ་པོད་གཞུང་ལུགས་ལ། །སྦྱངས་པའི་ངལ་བ་བསྟེན་ཡང་བསམ་སྒོམས་
ཀྱིས། །ངེས་པ་མ་རྙེད་ཐོལ་བྱུང་འོལ་སྤྱི་ཡིས། །གོ་ལུགས་ཚིག་གི་མེ་ཏོག་
འདི་ལྟར་འཐོར། །ལྷོ་སྤྲིན་མི་གཡོ་སྙམ་པ་འཁྲུལ་བ་སྟེ། །གཡོ་ཡང་ཞག་འགའ་
འདུག་སྙམ་མ་འཁྲུལའང་མིན། །སྐྱེས་མཐར་མི་འཆི་སྙམ་པ་འཁྲུལ་བ་སྟེ། །འཆི་



ཅོ་ནེ་བླ་མ་བློ་བཟང་རྒྱ་མཚོའི་གསུང་ལས་ལྟ་མགུར་གྱི་སྐོར།
ཡང་ལོ་འགའ་འདུག་སྙམ་མ་འཁྲུལའང་མིན། །བྱད་བཞིན་གཟུགས་བརྙན་བཞིན་
འདོད་འཁྲུལ་བ་སྟེ། །གཟུགས་བརྙན་གཟུགས་སུ་བདེན་སྣང་མ་འཁྲུལའང་མིན།།
རྟག་གཅིག་རང་དབང་ཅན་བདག་འཁྲུལ་བ་སྟེ། །མི་རྟག་བརྗོད་མེད་བདག་འདོད་
མ་འཁྲུལའང་མིན། །བྲག་ཅ་སྐྱེས་བུའི་སྐད་སྙམ་འཁྲུལ་བ་སྟེ། །བྲག་ཅ་བྲག་
ཅར་བདེན་བཟུང་མ་འཁྲུལའང་མིན། །སྡུག་བདེན་རྟག་པར་འཛིན་པ་འཁྲུལ་བ་
སྟེ༑ ༑མི་རྟག་གཙང་བདེར་འཛིན་པ་མ་འཁྲུལའང་མིན། །མགལ་མེ་འཁོར་
ལོར་སྣང་བ་འཁྲུལ་བ་སྟེ། །མགལ་མེ་མགལ་མེར་བདེན་བཟུང་མ་འཁྲུལའང་
མིན། །རྟེན་བྱེད་བདག་ཏུ་སྣང་བ་འཁྲུལ་བ་སྟེ། །ལྟོས་མེད་རང་སྐྱའི་བདག་
སྣང་མ་འཁྲུལའང་མིན། །ཉ་ཕྱིས་དངུལ་ལོ་སྙམ་པ་འཁྲུལ་བ་སྟེ། །ཉ་ཕྱིས་ན་
ཕྱིས་གཤིས་འདོད་མ་འཁྲུལའང་མིན། །ཕྲ་རྡུལ་ཆ་མེད་འདོད་པ་འཁྲུལ་བ་སྟེ། །ཆ་
བཅས་བདེན་དངོས་འདོད་པའང་མ་འཁྲུལ་མིན། །ར་གན་གསེར་དུ་སྣང་བ་འཁྲུལ་
བ་སྟེ། །ར་གན་རག་ཏུ་བདེན་བཟུང་མ་འཁྲུལ་མིན། །ཆ་མེད་ཕྱི་རོལ་དོན་སྣང་
འཁྲུལ་བ་སྟེ། །ཆ་བཅས་དོན་སྟོང་བདེན་སྣང་མ་འཁྲུལའང་མིན། །ཟླ་གཅིག་
ཟླ་གཉིས་སྣང་བ་འཁྲུལ་བ་སྟེ། །ཟླ་གཅིག་ཟླ་བར་བདེན་བཟུང་མ་འཁྲུལའང་མིན།།
ཕྱི་རོལ་ངོས་ནས་གྲུབ་འདོད་འཁྲུལ་བ་སྟེ། །སྣང་གྲགས་སེམས་སུ་འདོད་པའང་
མ་འཁྲུལ་མིན། །ཆུ་ཀླུང་རྣག་ཏུ་སྣང་བ་འཁྲུལ་བ་སྟེ། །ཆུ་ཀླུང་ཆུ་རུ་བདེན་
བཟུང་མ་འཁྲུལའང་མིན། །ཕྱི་རོལ་དོན་སྣང་འཁྲུལ་བས་སླད་པ་སྟེ། །དོན་སྟོང་
བདེན་བཟུང་འཁྲུལ་བས་མ་སླདའང་མིན། །སྒྱུ་མའི་རྟ་ཕོ་རྟར་སྣང་འཁྲུལ་བ་སྟེ།།
སྒྱུ་མ་སྒྱུ་མར་བདེན་བཟུང་མ་འཁྲུལའང་མིན། །ཕྱི་རོལ་ཚུགས་ཐུབ་སྣང་བ་འཁྲུལ་
བ་སྟེ། །སེམས་ཀྱི་རྫས་སུ་བདེན་སྣང་མ་འཁྲུལའང་མིན། །ནམ་མཁར་དྲི་ཟའི་
གྲོང་སྣང་འཁྲུལ་བ་སྟེ། །གྲོང་སྟོང་མཁའ་དབྱིངས་བདེན་སྣང་མ་འཁྲུལའང་མིན།།
96



ཅོ་ནེ་བླ་མ་བློ་བཟང་རྒྱ་མཚོའི་གསུང་ལས་ལྟ་མགུར་གྱི་སྐོར།
ཡུལ་གྱིས་གཏད་པའི་དོན་སྣང་འཁྲུལ་བ་སྟེ། །དོན་སྟོང་འཛིན་པ་བདེན་སྣང་མ་
འཁྲུལའང་མིན། །ཐག་ཁྲ་སྦྲུལ་དུ་འཛིན་པ་འཁྲུལ་བ་སྟེ། །ཐག་ཁྲ་ཐག་པར་
བདེན་བཟུང་མ་འཁྲུལའང་མིན། །གཞན་དབང་བདེན་དངོས་ཟེར་བ་འཁྲུལ་བ་སྟེ།།
བདེན་སྟོང་རང་མཚན་ཟེར་བ་མ་འཁྲུལའང་མིན། །མཐོ་ཡོར་མི་རུ་འཛིན་པ་འཁྲུལ་
བ་སྟེ། །མཐོ་ཡོར་མཐོ་ཡོར་བདེན་བཟུང་མ་འཁྲུལའང་མིན། །གདགས་གཞིའི་
ངོས་ནས་གྲུབ་འདོད་འཁྲུལ་བ་སྟེ། །གདགས་གཞིར་ལྟོས་མིན་གྲུབ་འདོད་མ་
འཁྲུལའང་མིན། །སྨིག་སྒྱུ་ཆུ་རུ་སྣང་བ་འཁྲུལ་བ་སྟེ། །སྨིག་སྒྱུ་སྨིག་སྒྱུར་
བདེན་བཟུང་མ་འཁྲུལའང་མིན། །གཞན་དབང་ཡོངས་གྲུབ་བདེན་འདོད་འཁྲུལ་
བ་སྟེ། །བདེན་མེད་རང་ངོས་གྲུབ་འདོད་མ་འཁྲུལའང་མིན། །གངས་རི་སྔོན་
པོར་སྣང་བ་འཁྲུལ་བ་སྟེ། །སྡེ་མིན་དཀར་བར་བདེན་བཟུང་མ་འཁྲུལའང་མིན།།
བཏགས་དོན་བཙལ་བས་རྙེད་འདོད་འཁྲུལ་བ་སྟེ། །འཇིག་རྟེན་གྲགས་པ་འགོག་
འདོད་མ་འཁྲུལའང་མིན། །ལྗོན་ཤིང་འགྲོ་བར་སྣང་བ་འཁྲུལ་བ་སྟེ། །འགྲོ་
མིན་ཚུགས་ཐུབ་སྔོ ད་སྙམ་མ་འཁྲུལའང་མིན། །དོན་དམ་བདེན་གྲུབ་འདོད་པ་
འཁྲུལ་བ་སྟེ། །དོན་དམ་བློ་ཡུལ་མིན་འདོད་མ་འཁྲུལའང་མིན། །དེ་ཕྱིར་རྟེན་
འབྱུང་རིགས་པའི་རལ་གྲི་ཡིས། །རྟག་ཆད་མཐར་ལྟའི་དྲ་བ་མ་ལུས་པ། །གཅིག་
ཆར་གཅོད་ལ་དཔའ་བའི་མཐུ་ཐོབ་སྟེ། །སྒྲིབ་གཉིས་གཡུལ་ལ་རྒོལ་བར་ཆས་
རྣམས་བསྔགས། །རྟོགས་ལྡན་སྟག་མོའི་གྲྭ་འཛུམ་མངོན་པའི་མདུན། །ཝ་
སྐྱེས་རམ་གྱིས་ཁ་བསྒྱུར་རྩོལ་བས་ཅི། །འོན་ཀྱང་མཁའ་ལྡིང་དབང་པོའི་བགྲོད་
བཤུལ་དུ། །བྱེ་འུས་ནམ་འཕང་གཅོད་པའང་སྨོན་པའི་གནས། །ནམ་ཞིག་ཕྱི་
ནང་བྱེ་མདོ་དབུ་སེམས་ཀྱི། །ལྟ་བའི་སྤུ་རིས་ཕྲ་ཞིང་ཕྲ་བ་དག །གསལ་རིག་
སེམས་ཀྱི་ཇི་ལྟར་མྱོང་བ་བཞིན། །ཡང་དག་འཇོག་གི་སྐལ་བཟང་ལ་སྤྱོད་གྱུར།།
_97



ཅོ་ནེ་བླ་མ་བློ་བཟང་རྒྱ་མཚོའི་གསུང་ལས་ལྟ་མགུར་གྱི་སྐོར།
ཞེས་རགས་ཕྲལྟབའི་ཐེམ་སྐས་ལས་མཐའ་བྲལ་དབུ་མའི་ཁང་བཟང་དུ་བགྲོད་པའི་ཐབས་འཁོར་ལོ་གསུམ་གྱི་བཞེད་དགོངས་
འཇམ་མགོན་ཐུགས་བཅུད་བདུད་རྩིའི་སྙིང་པོ་ཞེས་བྱ་བ་འདི་ཡང་ཀུན་མཁྱེན་མཆོག་གམ་པོ་གངས་ཀྱི་རྭ་བ་ནས་གདན་སར་
ཕེབས་སྐབས་རྒྱ་སྟོན་ཀུན་དགའ་བརྩོན་འགྲུས་ཀྱིས་མཛད་པའི་མགུར་མ་ཞིག་གནང་སྟེ་འདི་གསུང་ལུགས་ཉམས་དོད་པོ་ཞིག་
ཡིན་ཡང་། གཟུང་ཡུལ་དོན་དམ་དུ་འདོད་པ་འཁྲུལ་བ་སྟེ། སྐད་ཅིག་དོན་དམ་དུ་འདོད་པ་མ་འཁྲུལ་མིན། དེ་ཕྱིར་རང་
རྒྱལ་གྱི་ལྟ་བ་འདི་འཁྲུལ། རྒྱ་སྟོན་ང་གནས་ལུགས་ཀྱི་དོན་ལ་མོས། ཞེས་གསུང་བ་སོགས་རྗེའི་བཀའ་སྲོལ་ལྟར་ཞིག་
མིན་པས་ཁྱོད་ཀྱིས་རྩོམ་ལུགས་འདི་དང་དབྱིབས་མཚུངས་བྱས་ཏེ་བརྗོད་དོན་རྗེའི་བཀའ་སྲོལ་ལྟར་གྱི་མགུར་མ་ཞིག་བྲིས་ཤིག་
པའི་བཀའ་སྩལ་སྤྱི་བོར་ཕེབས་པར་བརྟེན་མགོན་པོ་གང་གི་བཀའ་དྲིན་གྱིས་ཉེ་བར་འཚོབ་བློ་བཟང་རྒྱ་མཚོ་སྤྲིན་དུ་འབོད་པས་
སྡེ་པ་བླ་བྲང་གི་ཡང་ཐོག་གཟིམ་ཆུ་ཨེ་ཝཾ་དགའ་འཁྱིལ་དུ་བྲིས་པ་ཤུ་བྷམས། །
༄༅། །ཅིག་དུ་བྲལ་གྱི་རིགས་པའི་སྒོ་ནས་ཟབ་དོན་ཡིད་ལ་བྱེད་
ཚུལ་དབྱར་དུས་ཐོག་མའི་འབྲུག་སྒྲ་ཞེས་བྱ་བ།
ན་མོ་གུ་རུ་མཉྫ་གྷོ་ཥཱ་ཡ། གཅིག་དུ་མར་བདེན་བྲལ་རིགས་པའི་མེས།།
གདོན་མཚན་འཛིན་བུད་ཤིང་སྲེག་མཛད་པ། །ཕ་མཁན་ཆེན་ངག་གི་དབང་པོ་ཡིས།།
དུས་བྱང་ཆུབ་བར་དུ་འབྲལ་མེད་སྐྱོངས། །ལར་ཕུང་བོ་ལྔ་ཡི་ཚོགས་ཙམ་སྟེང་།།
མིང་རྟོག་པས་ཕར་ལ་བཏགས་མིན་པར། །ཡུལ་རང་གི་ངོས་ནས་གྲུབ་པ་ཡི།།
བདག་དེ་ཉིད་རྟགས་ཀྱི་དགག་བྱར་གསུངས། །དེ་ལྟ་བུའི་བདག་ཞིག་གྲུབ་ན་ནི།།
ཕུང་ལྔ་དང་གཅིག་གམ་ཐ་དད་གྲུབ། །ཚུལ་དེ་གཉིས་ལས་གཞན་ཕུང་གསུམ་
པའི། །བདག་གྲུབ་ཚུལ་གཏན་ནས་མི་སྲིད་དོ། །ལར་དགག་བྱའི་བདག་དེ་རང་
ཉིད་ཀྱི། །ཕུང་ལྔ་དང་གཅིག་ཏུ་ཡོད་སྙམ་ན། །མི་གཅིག་ལ་ཕུང་ལྔ་ཡོད་པ་
བཞིན། །བདག་རྒྱུད་ཐ་དད་པ་ལྔ་རུ་འགྱུར། །དེ་མིན་ན་བདག་གཅིག་ཡིན་པ་



ཅོ་ནེ་བླ་མ་བློ་བཟང་རྒྱ་མཚོའི་གསུང་ལས་ལྟ་མགུར་གྱི་སྐོར།
བཞིན། །ཕུང་ལྔ་ཡང་ཆ་མེད་གཅིག་ཏུ་འགྱུར། །ཉེར་བླང་བྱའི་ཕུང་དང་ཉེར་
ལེན་པོའི། །བདག་གཉིས་ཀྱང་གཅིག་ཏུ་ཐལ་བར་འགྱུར། །བདག་གདགས་
གཞིའི་ཕུང་པོ་ཇི་བཞིན་དུ། །དུས་སྐད་ཅིག་གིས་ནི་སྐྱེ་འཇིག་ན། །ཕུང་རིགས་
མཐུན་འཆི་ཁར་འདོར་བ་བཞིན། །བདག་འཇིག་རྟེན་ཕྱི་མར་འཕོར་མི་འགྱུར། །བདག་
དེ་ཡི་སྐད་ཅིག་སྔ་ཕྱི་རྣམས། །ཚུལ་དེ་ལྟར་གཅིག་གམ་ཐ་དད་ཡིན། །གཅིག་
ཉིད་དུ་གྲུབ་ན་ཚེ་འདི་དང༌། །ཚེ་ཕྱི་མའི་བདག་རྣམས་གཅིག་ཏུ་འགྱུར། །རྒྱུད་
གཅིག་པས་གཅིག་ཏུ་འགྱུར་ན་ནི། །མ་འགྲོ་དྲུག་གཞི་མཐུན་སྲིད་པར་འགྱུར།།
ཚེ་སྔ་མ་ནས་ནི་འདིར་འོངས་ནས། །ཚེ་འདི་ནས་ཕྱི་མར་འཕོ་མེད་འགྱུར། །དོན་
རང་ངོས་གྲུབ་པའི་ཐ་དད་ན། །དེ་རྣམས་ཀྱང་འབྲེལ་མེད་ཐ་དད་འགྱུར། །ལས་
མ་བྱས་པ་དང་འཕྲད་པ་དང༌། །ལས་བྱས་པ་ཆུད་ཟ་སོགས་སུ་འགྱུར། །འབྲེལ་
མེད་ཀྱི་སོ་སོར་གྱུར་པ་ལ། །རྒྱུད་གཅིག་ཏུ་འཇོག་པ་འཐད་མ་ཡིན། །སྔ་དུས་
ཀྱི་མྱོང་དྲན་མི་རུང་ཞིང༌། །ཚེ་རབས་ཀྱང་དྲན་པ་འཐད་མི་འགྱུར། །ལར་དགག་
བྱའི་བདག་དེ་ཕུང་པོ་དང་། །དོན་བདེན་པའི་ཐ་དད་དུ་ཡོད་ན། །ཕུང་སོ་སོར་
བསལ་རྗེས་འདི་འོ་ཞེས། །བདག་ལོགས་སུ་སྟོན་རྒྱུ་ཡོད་པར་འགྱུར། །དཔེར་
མཚོན་ན་དོན་ལྔའི་དང་པོ་བཞི། །རེ་རེ་ནས་བསལ་རྗེས་རེ ག་བྱ་ཞེས། །ངོས་
བཟུངས་ཏེ་སྟོན་རྒྱུ་ཡོད་པ་བཞིན། །ཡོད་དགོས་ཀྱང་དེ་འདྲ་མེད་མིན་ནམ། །དོན་
དེ་ཕྱིར་ཆོས་རྣམས་ཐམས་ཅད་ནི། །གཞི་གདགས་གཞིའི་རྟེན་འབྲེལ་ཚོགས་ཙམ་
ལ༑ ༑མིང་རྟོག་པས་ཕར་ལ་བཏགས་ཙམ་ལས། །གཤིས་ངོ་བོས་གྲུབ་པ་ཅང་
རྙེད་དམ། །ལར་གཤིས་དཔྱོད་བློ་ཡིས་རྙེད་མིན་ཡང་། །ཆོས་འདི་ཀུན་རྨི་ལམ་
སྒྲ་མ་བཞིན། །དོན་བརྫུན་སྣང་ལྟད་མོ་ཉམས་མཚར་པོ། །བཀྲ་ལམ་མེར་ནམ་
ཞིག་འཆར་བར་འགྱུར། །ཡོངས་སྣང་བས་སྟོང་བའི་དོན་མཚོན་ཞིང་། །གཤིས་



ཅོ་ནེ་བླ་མ་བློ་བཟང་རྒྱ་མཚོའི་གསུང་ལས་ལྟ་མགུར་གྱི་སྐོར།
སྟོང་བས་སྣང་བའི་གོ་ཕྱེ་ནས། །ལས་བླང་དོར་བརྩོན་པ་ཇེ་ཞིབ་ཀྱིས། །བློ་ཡིད་
ཆེས་བརྟན་པོ་ནམ་རྙེད་འགྱུར། །ཆོས་ཟབ་མོར་ལྟ་བའི་གླུ་དབྱངས་འདི། །དུས་
ལན་གཅིག་སྨོན་པས་མཚམས་སྦྱར་ཏེ། །རྗེ་སྔོན་བྱོན་དམ་པའི་གསུང་བཟློས་
པ༑ ༑དོན་ཟབ་མོར་བག་ཆགས་འཇོག་ཕྱིར་ཡིན། །དགེ་འདི་ཡིས་རྨི་ལམ་ལྟ་
བུ་ཡི། །གནས་འཁོར་བའི་མཚོ་ཆེན་རབ་བརྒལ་ཏེ། །ཕུགས་བདེ་བའི་མྱང་
འདས་གྲོང་ཁྱེར་དུ། །དུས་མྱུར་དུ་ངལ་བསོ་ཐོབ་གྱུར་ཅིག །ཅེས་གཅིག་དུ་བྲལ་གྱི་
རིགས་པའི་སྒོ་ནས་ཟབ་དོན་ཡིད་ལ་བྱེད་ཚུལ་དབྱར་དུས་ཐོག་མའི་འབྲུག་སྒྲ་ཞེས་བྱ་བ་འདི་ནི་རྩོད་པ་འདིའི་ཐད་དུ་སླེབས་
སྐབས་ཚིག་གི་འཐེན་འཁྱེར་ཙམ་དུ་མ་སོང་བའི་ཐོས་བསམ་སྒོམ་པ་གཅིག་དྲིལ་གྱི་སྔོན་བྱོན་དམ་པའི་རྣམ་ཐར་ལ་སློབ་འདོད་
པས་འདི་སྐོར་གྱི་དཔེ་ལ་བལྟས་པའི་གནད་དོན་སྙིང་པོར་དྲིལ་བ་འདི་སླར་ཡང་ཡང་དྲན་པའི་བརྗེད་ཐོར་ཤཱཀྱའི་དགེ་ཚུལ་སུ་
དྷི་ས་མུ་དྲར་འབོད་པས་སུག་བྲིས་སུ་བགྱིས་པའོ། །
༄༅། །ཕྱག་ཆེན་ལས་བརྩམས་པའི་དྲི་ལན་རྨོངས་པའི་དྲ་བ་
གཅོད་པའི་རལ་གྲིའི་འཕྲུལ་འཁོར་ཞེས་བྱ།
ན་མོ་གུ་རུ་མཉྫ་གྷོ་ཥཱ་ཡ། བརྒྱད་ཁྲི་བཞི་སྟོང་སྟོང་དང་རྟེན་འབྱུང་དབྱངས།།
དབྱར་སྐྱེས་རྔ་སྒྲ་སྒྲ་བརྒྱ་ལྡིར་བ་ཡིས། །མ་རིག་གཉིད་ལས་ལས་ཅན་རྟག་སློང་
བ༑ ༑འཇམ་དཔལ་ཞབས་རྡུལ་རྡུལ་ཕྲེང་སྙིང་ལ་འགོད། །ཇི་ལྟ་ཇི་སྙེད་གནས་
ཚུལ་ཕྱག་རྒྱ་ཆེ། །ཟབ་ལས་ཟབ་པ་རྟེན་ཅིང་འབྲེལ་འབྱུང་ཚུལ། །ཇི་མ་ཇི་བཞིན་
ངེས་པའི་སྔ་རོ ལ་ན། །སྦྱོར་བ་སྦྱོར་བས་བསྟེན་དགོས་རིམ་པ་མང༌། །ཆུ་ཡི་
ཆུ་བུར་ལས་ཀྱང་གཡོ་བ་ཡི། །མི་རྟག་མི་བརྟན་ཚེ་ནི་མྱུར་འགྲོ་བ། །དབུགས་
རྔུབ་དབུགས་འབྱུང་རེ ས་འཛད་དེ་གཉིས་མཐར། །གཅིག་རྗེས་གཅིག་གིས་མི་
100



ཅོ་ནེ་བླ་མ་བློ་བཟང་རྒྱ་མཚོའི་གསུང་ལས་ལྟ་མགུར་གྱི་སྐོར།
སྙེག་དེ་ཚེ་ཤི །མི་ལུས་མི་གཙང་རྫས་ཀྱི་རྐྱལ་བ་འདི། །གཅེས་ཤིང་གཅེས་པས་
ཇི་ཙམ་བསྐྱངས་ན་ཡང་། །སྐད་ཅིག་སྐད་ཅིག་འགྱུར་ཞིང་གཡོ་བའི་ཆོས། །སྙིང་
ནས་སྙིང་པོ་མེད་པར་མཁྱེན་པར་མཛོད། །བརྟན་གཡོ་འདི་ལ་བརྟན་པ་མི་འགྱུར་
གང་། །འཇིག་རྟེན་འདི་ན་འཇིག་མེད་སུ་ཞིག་མཆིས། །རི་དང་ནགས་བཅས་
རི་རབ་ལྷུན་པོ་ཡང་། །ཕྱི་མའི་དུས་སུ་ཕྱི་ཤུལ་ཙམ་ཡང་མེད། །འདུས་བྱས་
ཀུན་ཀྱང་རྒྱུ་རྐྱེན་འདུས་པས་བྱས། །མི་རྟག་འགྱུར་བའི་ཆོས་ཅན་མི་བསླུ་གང༌།།
ཟག་བཅས་ཐམས་ཅད་མི་གཙང་ཟག་པས་བསྐྱེད། །སྡུག་བསྔལ་རང་བཞིན་ཡིན་
ཕྱིར་སྡུག་པ་གང༌། །དེ་ཕྱིར་ཆོས་རྣམས་བདག་མེད་དེ་བཞིན་ཉིད། །མངོན་དུ་
བྱེད་པའི་ལམ་གྱི་མངོན་ཞེན་དང༌། །མྱ་ངན་ཉོན་མོངས་ལས་འདས་མྱ་ངན་ཀུན།།
ཞི་བ་དམ་པས་སྙིང་ལ་ཞི་བསིལ་བྱ། །ཇི་སྲིད་སྲིད་པའི་སྐྱོན་གྱིས་སྐྱོ་མིན་པར།།
རབ་ཞི་ཞི་མཆོག་དོན་དུ་མི་གཉེར་བས། །དེས་ན་ན་རྒ་སྐྱེ་འཆི་བརྒྱུད་མ་རུ། །མྱོང་
ཚུལ་ཚུལ་བཞིན་བསམ་ནས་སྐྱོ་བའི་རིགས། །འདུ་བྱེད་སྡུག་བསྔལ་མཚོ་རུ་འཁྱིལ་
བའི་དབུས། །དྲག་ཏུ་སྡུག་བསྔལ་དབའ་རླབས་འཁྲི་ཤིང་གཡོ། །འགྱུར་བའི་
སྡུག་བསྔལ་ལྦུ་བའི་འཕྲེང་གསལ་བ། །ཀུན་ཀྱང་སྡུག་བསྔལ་བརླན་གཤེར་རང་
བཞིན་ཉིད། །སྲིད་ལས་ངེས་འབྱུང་སྐྱོ་ཤས་ཀྱིས་བསྐུལ་ཞིང་། །སྲིད་པར་གང་
གིས་བཅིངས་པ་ཤེས་བྱས་ཏེ། །སྲིད་རྩ་མཐར་ཐུག་རང་འཛིན་མཚང་རིག་ནས།།
སྲིད་ལས་རྒྱལ་བའི་གོ་འཕང་དོན་གཉེར་མཛོད། །ཡང་དག་རིགས་པས་ཡང་
དག་ལྟ་བའི་གནད། །ཞིབ་མོའི་བློ་ཡིས་ཞིབ་ཏུ་ལེགས་དཔྱད་ནས། །རྩེ་གཅིག་
སྒོམ་པས་རྩེ་གཉིས་བྲལ་བ་ཡི༑ ༑ངེས་ཤེས་བརྟན་པོས་ངེས་པ་གཏིང་ཚུགས་
བྱ༑ ༑ཆོས་ཉིད་ཆོས་ཅན་རྣམ་འགྱུར་མཐའ་དག་གི །གནས་ཚུལ་གནས་ལུགས་
མཐར་ཐུག་གདོད་མའི་གཤིས། །མ་བརྟག་མ་དཔྱད་སྤྲོས་པའི་ཡུལ་ལས་འདས།།
101



ཅོ་ནེ་བླ་མ་བློ་བཟང་རྒྱ་མཚོའི་གསུང་ལས་ལྟ་མགུར་གྱི་སྐོར།
མ་སྐྱེས་མ་འགག་མཐའ་བྲལ་ཆོས་དབྱིངས་ཡུལ། །རྟོགས་བྱ་རྟོགས་བྱེད་བདེན་
པས་སྟོང་བཞིན་དུ། །ཆུ་ལ་ཆུ་བཞག་བཞིན་དུ་དབྱིངས་རིག་ཟུང་། །རིག་བྱ་
རིག་བྱེད་གཉིས་སྣང་ནུབ་པ་ཡིས། །ཡུལ་ཅན་ཡུལ་ལ་ཞུགས་ཚུལ་མདོ་སྔགས་
གཉིས། །ཆོས་ཅན་མ་ལུས་ཆོས་ཀྱི་དབྱིངས་ཉིད་དུ། །སིམ་པའི་དགའ་བདེའི་
སིམ་པ་ཆེར་རྒྱས་པ། །ཕྱི་རོལ་འདོད་ཡོན་ཕྱི་བཞིན་མི་འབྲངས་ཏེ། །དེ་བཞིན་
ཉིད་ལ་དེ་ཁོ་ན་བཞིན་འཇུག །ཕྱི་ཡི་འབྱུང་བཞིའི་ཁམས་ཀྱི་ཐིམ་ཚུལ་དང་། །ནང་
གི་རྣམ་རྟོག་རགས་ཕྲ་འགག་པའི་ཚུལ། །གསང་བ་འོད་གསལ་ཆོས་སྐུ་ཤར་ལུགས་
སོགས། །དེ་ཁོ་ན་བཞིན་དེང་ནས་གོམས་འདྲིས་མཛོད། །གཞི་ཡི་བདེ་གཤེགས་
སྙིང་པོ་ཟླ་ཁམས་ཕྲ། །ལམ་གྱི་ཆོས་སྐུའི་གསལ་སྣང་འཕེལ་བའི་འགྲོས། །འབྲས་
བུ་དྲི་བྲལ་མངོན་གྱུར་ཉ་རྒྱས་ཟླ། །དབྱིངས་རིག་དབྱེར་མེད་ཆུ་ཤེལ་གཅིག་གི་
གཤིས། །བདེན་སྟོང་རང་བཞིན་རང་ངོས་ནས་སྟོང་ཞིང༌། །མིང་རྐྱང་བཏགས་
ཡོད་བཏགས་དོན་བཙལ་ན་དབེན། །སྣང་བཞིན་མེད་ལ་མེད་བཞིན་སྣང་བ་ཡི།།
ཡ་མཚན་སྒྱུ་མ་སྒྱུ་མའི་ཚུལ་དུ་ལྟོས། །ཕྱི་ཡི་སྣང་བ་སྒྱུ་མའི་འཕྲུལ་འཁོར་ཀུན།།
ནང་གི་འཛིན་པ་སྒྱུ་མའི་རང་མདངས་ཏེ། །བར་དུ་གཟུང་འཛིན་གཉིས་བྲལ་སྒྱུ་
མའི་འཕྲུལ། །དོན་ལ་བདེན་མིན་རྫུན་མིན་སྒྱུ་མའི་གཤིས། །གཟུགས་སུ་གང་
སྣང་བཟུང་མེད་ནམ་མཁའི་འཇའ། །སྒྲ་རུ་གང་གྲག་མི་བདེན་བྲག་ཅའི་དབྱངས།།
སེམས་ལ་གང་ཤར་འཁྲུལ་རྟོག་རྨི་ལམ་འབྱམས། །བདེན་པར་གང་བྱས་བརྫུན་
པ་ཡ་མ་བརླ། །འཁྲུལ་སྣང་སྣང་བ་འཁྲུལ་བའི་ཡོ་ལང་གིས། །མི་བདེན་བདེན་
པར་ཞེན་པའི་ཀུན་རྟོག་སློང་། །ཞེན་དོན་དོན་ལ་མི་གནས་བསླུ་བ་ཅན། །དེ་
ཚུལ་ཚུལ་བཞིན་མ་ཤེས་སྲིད་པར་འཁོར། །གང་སྣང་སྣང་བ་དག་པའི་སྣོད་བཅུད་
དུ། །འདྲིས་གོམས་གོམས་པའི་རྩལ་རྫོགས་ཏིང་འཛིན་གྱིས། །བདེན་སྣང་
102



ཅོ་ནེ་བླ་མ་བློ་བཟང་རྒྱ་མཚོའི་གསུང་ལས་ལྟ་མགུར་གྱི་སྐོར།
སྣང་བྱེད་ཀུན་རྟོག་བཞོན་རླུང་བཅས། །རབ་སྦྱངས་སྦྱངས་འབྲས་མངོན་གྱུར་ཐོབ་
ཕྱིར་བསྔོ། །དོན་ལ་གཞིག་ན་དོན་འདི་མདོ་རྒྱུད་མཐུན། །ཚིག་འདི་འཁྲུལ་ན་
ཚིག་སྦྱོར་བདག་གིས་ཉེས། །སེམས་ལ་བདེ་ན་སེམས་ཀྱི་དཀྱིལ་དུ་ཆོངས། །ན་
བ་ཚ་ན་རྣ་བའི་ལྟག་ལ་ཕོངས། །དེ་སྐད་སྨྲ་བ་བློ་གྲོས་མ་ལ་ཡ་རླུང་གིས། །ཟབ་
བརླིང་ཆོས་ཚུལ་དེ་ཉིད་དྲི་བཟང་འབུམ་སྤྲོས་ཏེ། · །རྒྱ་ཆེ་སྔོ་སངས་དོག་པོར་སྒྱུར་
དེའི་མགྲིན་མཚོ་ལ། །དབྱངས་ཅན་ངང་མོས་རྣམ་པར་རྩེན་ལས་སྤྲིན་འདི་བརྡོལ།
།ཞེས་ཕྱག་ཆེན་ལས་བརྩམས་པའི་དྲི་ལན་རྨོངས་པའི་དྲ་བ་གཅོད་པའི་རལ་གྲིའི་འཕྲུལ་འཁོར་ཞེས་བྱ་བ་འདི་ནི་གཙང་མྱང་
སྟོད་རྒྱལ་རྩེ་དང་། མྱང་སྨད་ཁམ་བྲག་གི་རྟོགས་ལྡན་རང་གི་སློབ་བུར་གཏོགས་པ་འགས། དགེ་ལྡན་པ་ལ་ཕྱག་ཆེན་ཡོད་
པ་དེ། ངེད་དྭགས་ཤངས་ནས་བརྒྱུད་པ་དེ་ཡིན་མིན། ངོ་བོ་འདྲ་མིན་སོགས་ལས་བརྩམས་པའི་དྲི་བ་བྱུང་བའི་ལན་དུ་རིགས་
པ་སྨྲ་བ་བློབང་རྒྱ་མཚོ་སྤྲིན་ཞེས་བྱ་བས། ཆོས་གྲྭ་ཆེན་པོ་བཀྲཤིས་ལྷུན་པོ་དཔལ་གྱི་སྡེ་ཆེན་ཕྱོགས་ཐམས་ཅད་ལས་རྣམ་པར་
རྒྱལ་བའི་གླིང་གི་གར་འདུག་ཨུཏྤལ་བརྩེགས་པའི་གུར་ཁང་དུ་རྣམ་པར་བསྡེབས་པ་ཛ་ཡནྟུ།
༄༅། །སྣ་ཚོགས་རི་མོར་བཀྲ་བའི་མཐོང་སྣང་གི་རྐྱེན་གྱིས་
བསྐུལ་ཏེ་སེམས་ཀྱི་རང་ཞལ་མཐོང་བར་སྨོན་པའི་
གླུ་དབྱངས་ཞེས་བྱ་བ།
ན་མོ་གུ་རུ་མཉྫ་གྷོ་ཥཱ་ཡ། དྲི་མེད་སེམས་ཀྱི་རང་བཞིན་ཆོས་ཀྱི་སྐུ།།
དྲི་མེད་ལུང་དང་རིགས་པའི་སྐྱ་བར་ནས། །དྲི་མེད་གསུང་གིས་གསལ་བར་ངོ ་
སྤྲོད་པའི། །དྲི་མེད་ཀུན་མཁྱེན་ཞིང་ལྷ་ཆེན་པོས་སྐྱོངས། །ད་ནི་གནས་ཆེན་
བསྐོར་བ་ཅུང་བཞག་ནས། །ད་ཀོ་རང་གི་སེམས་ལ་བསྐོར་གཅིག་རྒྱག །ད་
སྔ་ཡན་ལ་སྙིང་པོ་ཇི་ལྟར་བླངས། །ད་ནི་འཆི་བར་དུས་གཏུགས་མི་འཚེར་རམ།།
103



ཅོ་ནེ་བླ་མ་བློ་བཟང་རྒྱ་མཚོའི་གསུང་ལས་ལྟ་མགུར་གྱི་སྐོར།
ལོང་ཡོད་རང་དབང་མཆིས་ཚེ་སོས་དལ་བསྡད། །ལོང་མེད་འཆི་བས་གཏུགས་
སྐབས་འགྱོད་ཀྱང་འཕྱིས། །ལོང་ཡོད་ངང་རིང་འདིས་ནི་སྔར་ཡང་བསླུས། །ལོང་
མེད་རྒྱུད་ལ་བསྐྲུན་དང་རྟོག་གེ་བ། །རེ་དོགས་བྲལ་བ་དྲང་བོའི་བརྟུལ་ཞུགས་
ཀྱིས། །རེ་གཉིས་སྙིང་ལ་འབབ་པར་མ་གྱུར་ཀྱང་། །རེ་ཞིག་སྟབས་ལེགས་
རྟེན་འབྲེལ་ཚོགས་པའི་མཐུས། །རེ་མེད་ཆོས་སྦྱིན་སྒོ་འཕར་བརྒྱ་ཕྲག་ཕྱེ། །གཞན་
དོན་འབད་རྩོལ་མི་དགོས་འགྲུབ་འདྲ་བ། །གཞན་དོན་ཟོལ་གྱིས་རང་ཉིད་གཡེང་
བྱེད་དེ། །གཞན་དོན་ལག་ལེན་བཞག་ནས་ཡིད་ཀྱིས་ནི། །གཞན་དོན་ནུས་པའི་
རྒྱུ་ལ་འབད་འཚལ་ལོ། །ཨ་ཏི་ཤ་དང་འཇམ་མགོན་ཙོང་ཁ་བའི། །ཨ་མྲྀ་ཏ་
འདྲའི་བཀའ་སྲོལ་དྲི་མེད་ལ། །ཨ་བིརྱ་ཡི་དབང་གྱུར་སྐྱེ་བོ་འགའ། །ཨ་ཏིའི་
ཟབ་ཁྱད་མེད་སྙམ་མཐོ་སྙེགས་བྱེད། །རྒྱུད་དང་ཆོས་གཉིས་མཐུན་པར་མི་འགྱུར་
པའི། །རྒྱུད་སྡེའི་སྙིང་པོ་ཇི་ལྟར་ཉམས་བླངས་ཀྱང༌། །བརྒྱུད་པ་གོང་མའི་རྟོགས་
པ་ཇི་ལྟ་བར། །རྒྱུད་འཛིན་རྗེས་མ་རྣམས་ལ་དཀའ་བར་སྣང༌། །ཐོག་མར་རང་
གི་རྒྱུད་ཚོད་གང་འདྲ་ཞེས། །ཐོག་མའི་བློ་སྦྱོངས་ལྟ་བུར་ཆིག་དྲིལ་གྱིས། །ཐོག་
མེད་ནས་བསགས་སྒྲིབ་སྦྱོངས་ལ་འབད་དེ། །ཐོག་མའི་ཆོས་ཀྱི་སྒོ་དེར་ཨེ་ཚུད་
བལྟ། །ཆོས་ཀྱི་སྐས་གདང་དང་པོ་མ་བགོམ་པར། །ཆོས་ལ་མཐོ་སྙེགས་བྱེད་
འདིས་རང་གཞན་ཀུན། །ཆོས་ལ་འབད་བློ་ཇི་ལྟར་བྱས་གྱུར་ཀྱང་། །ཆོས་བཞིན་
བློ་བསྐྱེད་འཐོན་པ་དཀའ་བར་སྣང་། །དེ་ལ་གྲུབ་མཐའ་རྣམ་པ་བཞིར་ཕྱེ་བ། །དེ་
ཡི་ཁུངས་ནི་འཁོར་ལོ་བར་མཐའ་གསུམ། །དེ་ཡང་འདུལ་བྱའི་རྒྱུད་ཚོད་དང་བསྟུན་
ནས། །དེ་བཞིན་གཤེགས་པས་གསུང་གི་གཞན་དུ་མིན། །དེ་བཞིན་ཐེག་པ་གསུམ་
དང་རྒྱུད་སྡེ་བཞི། །དེ་དང་དེ་ཡི་འདུལ་བའི་སྐྱེ་བོ་ལ། །དེ་དང་མཐུན་པའི་ཆོས་
སྒོ་སྟོང་ཕྱེ་བ། །དེ་ནི་རང་ཅག་གོ་བྱར་མཐར་ཐུག་སྣང་། །དེ་དག་གིས་བསྟན་
104



ཅོ་ནེ་བླ་མ་བློ་བཟང་རྒྱ་མཚོའི་གསུང་ལས་ལྟ་མགུར་གྱི་སྐོར།།
ཉམས་སུ་བླང་བྱ་ཀུན། །དེ་དེའི་ངོ་བོ་མ་ནོར་གྲངས་མ་ཆད། །དེ་ཡི་གོ་རིམ་
ངེས་པ་གཏན་འབེབས་པ། །དེ་ནི་བྱང་ཆུབ་ལམ་གྱི་རིམ་པ་ཡིན། །དེ་ཡི་མཚན་
དོན་ལེགས་པར་ངེས་གྱུར་ན། །དེ་དག་སྐབས་སུ་གང་བབས་གཙོ་བོ་དང༌། །དེ་
ཡི་རྒྱུ་འབྲས་ཀུན་ལ་རིམ་བཞིན་དུ། །དེ་ཡང་མཐོ་སྙེགས་མི་བྱེད་འབད་དགོས་
སོ༑ ༑ ཐ་དད་འགྲོ་བའི་བསམ་པ་ངེས་དཀའ་ཞིང་། །ཐ་མལ་བྱིས་པའི་གྲོགས་
དང་འགྲོགས་འདྲིས་ཀྱིས། །ཐ་ སྐྱོན་ལྡན་སེམས་འདི་བསླད་འགྱུར་བས། །ཐ་
མལ་པ་ཙམ་བྱས་ཏེ་བྱོལ་ན་ལེགས། །རི་ཁྲོད་མི་མེད་ནགས་ཀྱི་ནང་དག་ཏུ། །རི་
དྭགས་བསེ་རུ་བཞིན་དུ་གཅིག་བུར་གནས། །རི་ལྟར་གཡོ་མེད་དམ་བཅའ་བརྟན་
པོ་ཡིས། །རི་ཀླུང་འགེང་བའི་གླུ་དབྱངས་ནམ་ལེན་འགྱུར། །རང་དབང་ཐོབ་
པའི་དབེན་གནས་ཉམས་དགའ་བར། །རང་སེམས་ཁུར་མེད་གཅིག་བུར་གནས་
བྱས་ཏེ། །རང་ཉིད་འཆི་བདག་དྲུང་དུ་སྙེགས་པའི་ཚེ། །རང་གི་ལམ་བརྒྱགས་
ཅུང་ཞིག་གསོག་འཚལ་ལོ། །རང་དོན་ཡལ་བར་དོར་ནས་གཞན་དོན་ཟོལ། །རང་
ཉིད་ངལ་བའི་དཀའ་སྤྱད་འདི་དོར་ཏེ། །རང་དོན་ཞར་ལ་འབྱུང་བའི་གཞན་དོན་
གྱིས། །རང་གཞན་ཀུན་གྱི་དོན་འཚེངས་ཨེ་མ་ཧོ། །རང་ཉིད་ཡིད་གཅུགས་
ཞི་བདེ་དོན་གཉེར་བློས། །རང་གི་མར་གྱུར་འགྲོ་ཀུན་ཡལ་བོར་ནས། །རང་
ཉིད་གཅིག་བུ་ཇི་ཐར་བྱས་གྱུར་ན། །རང་དོནའང་མ་རྫོགས་སྤངས་རྟོགས་ཉི་ཚེར་
ཟད། །སྲིད་པའི་སྐྱོན་མཚང་མ་ལུས་གཟིགས་གྱུར་ཀྱང་། །སྲིད་ལ་སྐྱོ་བའི་ངང་
ཚུལ་མི་མཛད་པར། །སྲིད་འདིར་བསྟན་དང་འགྲོ་བའི་དཔལ་ཞིང་དུ། །སྲིད་
མཐའི་བར་དུ་གཡོ་བ་དེ་དག་བསྔགས། །སྲིད་གསུམ་འགྲོ་བའི་གཉེན་གཅིག་
ཟས་གཙང་སྲས། །སྲིད་པ་མི་ཡི་ཚུལ་བཟུང་ངུར་སྨྲིག་བཞེས། །སྲིད་ཀུན་མཆིལ་
མའི་ཐལ་བཞིན་དོར་རོ་ཞེས། །སྲིད་ན་གྲགས་པའི་སྒྲ་ཆེན་ཅི་ཡང་བསྒྲགས། །སྲིད་
105



ཅོ་ནེ་བླ་མ་བློ་བཟང་རྒྱ་མཚོའི་གསུང་ལས་ལྟ་མགུར་གྱི་སྐོར།
མིན་སྲིད་པའི་ཚུལ་བཟུང་དམ་པའོ་ཞེས། །སྲིད་པའི་ཉེས་སྐྱོན་ཀུན་གཞི་ཁྱིམ་
བཟུང་སྟེ། །སྲིད་འབྱོར་མིང་གི་མཐོར་བཏེགས་ཤིང་བལ་གྱིས། །སྲིད་པའི་
ནགས་ཀློང་འདི་ཀུན་དོག་པོར་ཁེངས། །སྲིད་པའི་འཁོར་ལོ་བསྐོར་བའི་ངང་ཚུལ་
ལ༑ ༑སྲིད་འདིར་འགྲོ་བ་འདུལ་བའི་ཐབས་མཁས་ཞེས། །སྲིད་གསུམ་སྟོན་
པ་ཡིས་ཀྱང་མ་གཟིགས་པའི། །སྲིད་པ་སྦྱོང་ཐབས་འདི་དག་ཇི་ཞིག་ཨང་། །སྲིད་
ཞིའི་འཇིགས་སྒྲོལ་སྐྱབས་གཅིག་འཇམ་དཔལ་དབྱངས། །སྲིད་པ་མི་ཡི་གར་བསྒྱུར་
ཙོང་ཁ་བ། །སྲིད་གསུམ་འགྲོ་བ་ཡོངས་ཀྱི་མིག་གཅིག་བུ། །སྲིད་ན་གྲགས་
པའི་བ་དན་གཡོ་དེའི་སྲོལ། །སྲིད་ལམ་འཁྱམས་པས་དུབ་པའི་འགྲོ་རྣམས་ལ།།
སྲིད་ལས་སྒྲོལ་བའི་ཐབས་ཚུལ་ཆོས་སྒོ་བརྒྱ། །སྲིད་འདིར་འཇིགས་མེད་སེངྒེའི་
དབྱངས་སྒྲོགས་པ། །སྲིད་ཞིའི་གཙུག་རྒྱན་དེ་དག་བསྔགས་པར་འོས། །སྲིད་
པའི་ཡ་མཐའ་གཏུགས་པ་མེད་པ་ནས། །སྲིད་པའི་འཕྲུལ་འཁོར་གཞིལ་བར་མ་
གྱུར་བར། །སྲིད་ལ་ཞེན་པ་སྤུ་ཉག་ཙམ་དབེན་ཡང་། །སྲིད་འདིར་འགྲོ་འདུལ་
གར་གྱིས་རྩེན་རྣམས་བསྔགས། །སྲིད་ཞིའི་མཐའ་ལ་མི་གནས་དབུ་མའི་ལམ།།
སྲིད་གསུམ་སྟོན་པ་སྲས་བཅས་གཤེགས་བཤུལ་དུ། །སྲིད་འདིར་གོམ་པ་འགོད་
བཞེད་འགའ་མཆིས་ན། །སྲིད་ལ་ཡིད་འབྱུང་ཐོག་མར་བསྟེན་འཚལ་ལོ། །སྲིད་
གསུམ་མི་རྟག་གཡོ་བ་སྟོན་སྤྲིན་བཞིན། །སྲིད་པའི་ཕུན་ཚོགས་ཀིམ་པའི་འབྲས་
ལྟར་མཐོང་། །སྲིད་ལ་ཡིད་འབྱུང་སྐྱོ་ཤས་དྲག་པོ་ཡིས། །སྲིད་རྩའི་གཉེན་པོ་
ལྟ་ལ་གོམས་འདྲིས་འཚལ། །དེ་ཡང་ཐོག་མར་དགག་བྱ་ངོས་བཟུང་སྟེ། །དེ་
ཉིད་འགོག་ཚུལ་མདོ་ལས་ཇི་ལྟར་སྩལ། །དེ་དེ་བཞིན་དུ་རིགས་པ་བརྒྱས་བསྒྲུབས་
པ༑ ༑དེ་བཞིན་ཉིད་ལ་གཞོལ་ཚུལ་སྙིང་ལ་བསྐྲུན། །ཆུ་བུར་མིག་གི་མཐོང་
སྣང་སྣ་ཚོགས་འདི། །ཆུ་གཉེར་བཞིན་དུ་སྐད་ཅིག་རེ་རེས་ཡལ། །ཆུ་ཤིང་
106



ཅོ་ནེ་བླ་མ་བློ་བཟང་རྒྱ་མཚོའི་གསུང་ལས་ལྟ་མགུར་གྱི་སྐོར།
བཞིན་དུ་སྙིང་པོ་བཙལ་བས་སྟོང་། །ཆུ་ཡི་ཟླ་བཞིན་གསལ་ཡང་བདེན་པ་གང༌།།
སེམས་ཀྱིས་བཀོད་པའི་སྣ་ཚོགས་ཡོ་ལང་ཀུན། །སེམས་ཉིད་འཆིང་བའི་རྐྱེན་
དུ་མི་འགྱུར་བར། །སེམས་ཀྱི་རང་ཞལ་མཐོང་བའི་གྲོགས་གྱུར་ཏེ། །སེམས་
ཀྱི་ཆོས་ཉིད་མཐའ་བྲལ་དབྱིངས་རྟོགས་ན། །ཇི་ལྟར་མཐའ་བཞིར་དཔྱད་པས་བཙལ་
བའི་ཚེ། །ཇི་བཞིན་སྣང་བ་ལྟར་གྱིས་སྟོང་པ་ཡིས། །ཇི་སྙེད་ཆོས་ཚུལ་ཀུན་
གྱི་རང་གཤིས་དབྱིངས། །ཇི་མ་ཇི་བཞིན་ནམ་ཞིག་རྟོགས་པར་འགྱུར། །སྣང་
བ་སྣ་ཚོགས་འཆར་བའི་རྟེན་འབྱུང་འདི། །སྣང་ཙམ་ཉིད་ནས་བདེན་པས་སྟོང་
ལགས་ན། །སྣང་བཞིན་བདེན་པར་ཞེན་འདི་སུན་ཕྱུང་ནས། །སྣང་སྟོང་དབྱེར་
མེད་ནམ་ཞིག་རྟོགས་པར་འགྱུར། །གདོད་ནས་རང་བྱུང་གྲུབ་པའི་བྲག་སྐྱིབས་
སུ༑ ༑གདོད་ནས་མ་བཅོས་སེམས་ངོ་ལ་བལྟས་ཏེ། །གདོད་མ་ནས་ཞི་འོད་
གསལ་དབྱིངས་ཀྱི་དངོས། །གདོད་མའི་མགོན་པོའི་རང་ཞལ་ནམ་མཐོང་འགྱུར།།
ཅི་སྣང་སྒྱུ་མའི་ཚུལ་དུ་རྟོགས་པའི་བློས། །ཅི་ནས་གཞན་དོན་སྒྲུབ་པ་ལྷུར་བླང་
ན༑ ༑ཅི་ཞིག་ལྟར་ཏེ་རིང་བོར་ཐོགས་གྱུར་ཀྱང་། །ཅི་ལྟར་བྱང་ཆུབ་ཆེན་པོ་ཐོབ་
མི་འགྱུར། །རེས་འགའ་དགའ་སྟེ་རྐང་བྲོ་འདེགས་འཇོག་རྩེན། །རེས་འགའ་
སྐྱོ་བས་སྙིང་ཆུ་མིག་སྔར་ཟགས། །རེས་འགའ་དད་པས་རྒྱངས་འབོད་དབྱངས་
སུ་བླངས། །རེས་འགའ་སྡུག་པའི་སྐྱོ་གླུས་རྣ་བ་འཚེར། །རང་གི་སྤྱོད་ཚུལ་སྦ་
གསང་མེད་པ་རུ། །རང་གཞན་གང་ལའང་རེ་དོགས་མ་བྱས་པར། །རང་བཞིན་
དྲང་པོས་ཤུགས་འབྱུང་གླུ་ལེན་པ། །རང་གཤིས་སྔོན་གོམས་སྐྱེ་བས་ཐོབ་ལས་
བྱུང༌། །སྙན་དངགས་གཞུང་བཞིན་རྒྱན་གཅིག་ལས་བརྩམས་ཏེ། །སྙན་འགྱུར་
འབུམ་གྱི་རོ་ལྡན་གླུ་དབྱངས་འདིས། །སྙན་དངགས་སྨྲ་བའི་སྤོབས་པ་མངོན་དགེ་
དང༌། །སྙན་འགྱུར་ཚིག་གི་གཏེར་གྱུར་སུས་མི་(བར་དུ་ཆོད་པའི་ཟུང་ལྡན་གྱི་རྒྱན་ལ་བཅུ་གསུམ་
107



ཅོ་ནེ་བླ་མ་བློ་བཟང་རྒྱ་མཚོའི་གསུང་ལས་ལྟ་མགུར་གྱི་སྐོར།
ཡོད་པའི་ནང་ནས་བཅུབ་རྐང་བ་བཞི་ཀའི་ཐོག་མ་ལ་ཡོད་པ་གཅིག་བུ་ལས་བརྩམས་ཏེ་རྐང་བཞིའི་དབུས་ན་ཡོད་པས་མཐའ་
བརྒྱན་ཏེ་སྤེལའོ། །)དཔོག །སློབ་སྦྱངས་འབད་ཚུལ་བསམ་ན་ཉམས་རེ་དགའ། །ལག་
བླངས་བྲལ་བ་བསམ་ན་ངོ་རེ་གནོངས། །ཚོགས་ཆོས་འགྲིམ་ཚུལ་བསམ་ན་ཨ་
རེ་དགའ། །བྱ་བཞག་ལ་ལ་བསམ་ན་ཅོལ་རེ་ཆུང༌། །དགེ་སྦྱོར་འགའ་ཞིག་དྲན་
པས་ཉམས་རེ་དགའ། །སྡིག་སྤྱོད་འགའ་ཞིག་དྲན་པས་སྐྱིད་རེ་གཡའ། །བཏང་
སྙོམས་འགའ་ཞིག་བསམ་ཚེ་དགོད་རེ་བྲོ། །གཡམ་རྒྱུག་འགའ་ཞིག་བསམ་ཚེ་
ཨ་རེ་བླུན། །ཆོས་ཀུན་གདོད་ནས་སྟོང་བའི་གཤིས་ལུགས་དབྱིངས། །རང་
སེམས་གདོད་ནས་སྐྱེ་མེད་ལེགས་ཞུགས་ནས། །ཤེས་བྱའི་གདོད་ལུགས་ཇི་བཞིན་
མངོན་གྱུར་ཏེ། །ཁྱབ་བདག་གདོད་མའི་མགོན་པོའི་གནས་ཐོབ་ཤོག །ཅེས་སྣ་
ཚོགས་རི་མོར་བཀྲ་བའི་མཐོང་སྣང་གི་རྐྱེན་གྱིས་བསྐུལ་ཏེ་སེམས་ཀྱི་རང་ཞལ་མཐོང་བར་སྨོན་པའི་གླུདབྱངས་ཞེས་བྱ་བ་འདི་
ནི་གནས་བསྐོར་ལམ་དུ་སྔོན་གྱི་སྐྱེ་ཆེན་དམ་པའི་གདན་ས་ཕལ་ཆེ་ཁྱིམ་བཙུན་གྱིས་བཟུང་ཞིང་། སྒྲུབ་གནས་ཁྱད་ཅན་རྣམས་
ཀྱང་མཚམས་པའི་མིང་ཅན་ཁྱིམ་པ་ཕོ་མོའི་མཐོ་ཡིས་བཀག་པས་མཇལ་དཀའ་ཞིང་དེ་དག་ཀྱང་དཔལ་དཔཾཀ་ར་དང་། ཡབ་
རྗེ་རྒྱལ་བ་གཉིས་པའི་བཀའ་སྲོལ་ལ་ལོངས་སྤྱོད་པའི་སྐལ་བས་དབེན་པར་མ་ཟད་བྱོལ་ཐབས་བྱེད་ཅིང་སེམས་འཚོལ་གྱིས་མྱུར་
དུ་གྲོལ་རེ་མང་ཞིང་། ལར་རང་གཞན་གང་ལ་བལྟས་ཀྱང་ཆོས་ལ་མཐོ་སྙེགས་བྱེད་པ་ལས་རང་གི་རྒྱུད་ཚོད་དང་བསྟུན་ཏེ་
ཆོས་སྒྲུབ་མཁན་དཀོན་པར་མཐོང་བས་རྐྱེན་བྱས་ཏེ། ལ་ཕྱིའི་གངས་ཀྱི་ཉེ་འདབས་སུ་ཕྱོགས་མེད་རྒྱལ་ཁམས་འགྲིམ་པའི་མང་
ཐོས་སྤོང་བ་བ་བློ་བཟང་རྒྱ་མཚོ་སྤྲིན་གཙུག་ལག་ཆོས་ཀྱི་འདོད་འཇོར་འབོད་པས་རྣམ་པར་བསྡེབས་པ་ཛ་ཡནྟུ།། །།
108



ཅོ་ནེ་བླ་མ་བློ་བཟང་རྒྱ་མཚོའི་གསུང་ལས་ལྟ་མགུར་གྱི་སྐོར།
༄༅། །སྣང་སྟོང་མཛའ་གཅུགས་གྲོགས་སུ་འཐམས་པའི་ངང་
ཚུལ་དཔེ་ཡི་སྒོ་ནས་མཚོན་པའི་བྲག་ཅའི་
གླུ་དབྱངས་ཞེས་བྱ་བ།
ན་མོ་གུ་རུ་མཉྫ་གྷོ་ཥ་ཡ། རྟེན་འབྱུང་སྤྲོས་ཀུན་དབྱིངས་སུ་རོ་མཉམ་
ཉིད། །གཟིགས་པའི་ཡེ་ཤེས་ཉི་མ་འབར་བའི་གཟིས། །རྨོངས་པ་སྨག་རུམ་
དཔྱིས་འབྱིན་མཐུ་མངའ་བ། །རྣོ་ངར་རལ་གྲིའི་འཁྲི་ཤིང་གཡོ་དེས་སྐྱོངས། །སྣང་
ཚུལ་ལྟོས་མེད་ཚུགས་ཐུབ་ལིང་པོ་འདི། །གནས་ཚུལ་གཤིས་ལ་དཔྱོད་པས་བཙལ་
བ་ན། །མི་བདེན་སྟོང་བའི་དབྱིངས་སུ་གཞོལ་འགྱུར་མོད། །མ་བརྟག་སྣང་བ་
བཀྲག་པའི་ངོ་མཚར་ལྟོས། །ཐག་རིང་བར་གྱི་སྣང་བའི་རྟེན་འབྱུང་གིས། །ཟླ་
བ་ཆུ་ཡི་གཏིང་དུ་གཡོ་བར་མཐོང་། །ཆུ་ལ་རྐྱལ་གྱིས་རྩེན་ཏེ་བཙལ་བ་ན། །ཟླ་
བ་ཆུ་རུ་སྣང་བ་སྟོང་ཞིང་ཡལ། །ངར་འཛིན་ལྷན་ཅིག་སྐྱེས་པའི་སྣང་ཞེན་ངོར།།
ལྟོས་མེད་ཚུགས་ཐུབ་པ་ཞིག་གྲུབ་ཉམས་འཆར། །ལུས་སེམས་འོ་ཆུ་འདྲེས་
འདྲའི་ནང་དག་ཏུ། །གཤིས་དཔྱོད་བློ་ཡིས་གཞིག་ཚེ་ལྟོས་མེད་ཅིག །མིག་གི་
དབང་པོ་བཙིར་བའི་རྟེན་འབྱུང་གིས། །ཟླ་གཅིག་ཟླ་གཉིས་སྣང་བའི་དབང་ཤེས་
སྐྱེ༑ ༑མ་བཙིར་རང་སར་བཞག་སྟེ་བལྟས་ཙ་ན། ། ཟླ་གཅིག་ཟླ་གཉིས་སྣང་བ་
འཁྲུལ་བར་གོ །ཚུགས་ཐུབ་བདེན་ཞེན་བློ་ཡིས་བསླད་པ་ན། །གང་ཤར་ཡུལ་
གྱི་ངོས་ནས་གྲུབ་ཉམས་འཆར། །བཏགས་དོན་འཚོལ་བའི་རིགས་པས་དཔྱད་
པ་ན། །རྟག་པས་ཕར་ལ་བཏགས་ཙམ་ཉིད་དུ་གྲུབ། །རབ་རིམ་ནད་ཀྱིས་ཐེབས་
པའི་རྟེན་འབྱུང་གིས། །མཁའ་ལ་སྐྲ་ཤད་འཛག་པའི་སྣང་བ་འཆར། །རབ་རིམ་
109



ཅོ་ནེ་བླ་མ་བློ་བཟང་རྒྱ་མཚོའི་གསུང་ལས་ལྟ་མགུར་གྱི་སྐོར།
སྨན་དང་དཔྱད་ཀྱིས་བསལ་བ་ན། །མཁའ་ལ་སྐྲ་ཤད་འཛག་སྣང་འཁྲུལ་བར་གོ།
དངོས་འཛིན་འཁྲུལ་བའི་ཆང་གིས་བཟི་བ་ན། །གང་ཤར་བདེན་སྣང་རྟོག་པའི་ཐོ་
ཅོ་མང་། །མཚན་འཛིན་དམིགས་གཏད་གཞིག་པའི་བློ་སྐྱེས་ན། །གང་ཤར་བདེན་
ཞེན་བློ་ཡི་རང་མཚང་རིག །ཆར་སྤྲིན་ཉི་འོད་ཚོགས་པའི་རྟེན་འབྱུང་གིས། །འོད་
ལྔའི་མདངས་སུ་བཀྲག་འབར་འཇའ་ཚོན་ཤར། །སྣེ་མོ་གཡོ་མེད་ས་ལ་ཟུག་ལྟར་
སྣང༌། །གམ་དུ་བཅར་ཚེ་ཕར་ཕར་འབྲོས་ཤིང་ཡལ། །མ་བརྟགས་ལྷན་སྐྱེ་བློ་
ཡི་སྣང་ངོ་ན། །ཀུན་རྫོབ་སྣ་ཚོགས་བཀྲ་བའི་ལྟད་མོ་མང་། །དོན་དམ་ཡིན་
ལུགས་དཔྱོད་པའི་རིག་ངོ་ན། །ཅིར་ཡང་མ་གྲུབ་བརྗོད་མེད་གཤིས་ཀྱི་དངོས། །ཨེ་
མ་མེད་མིན་ལྟོས་ནས་གྲུབ་པའི་ཆོས། །ཨ་ཧོ་ཡོད་མིན་བདེན་པར་སྣང་ཚུལ་
བཞིན། །ཡོད་མེད་མཐའ་དང་བྲལ་བར་དབུ་མའི་ལམ། །འགྲིམ་པ་གང་དག་
མཐའ་བྲལ་དབུ་མ་བ། །ཞི་བསིལ་མཆོག་གི་མྱོང་འདས་དངོས་ཐོབ་པ། །དོན་
དམ་མངོན་དུ་གྱུར་ནས་མ་བསྒོམས་མིན། །དོན་དམ་ཇི་མ་ཇི་བཞིན་རྟོགས་པ་ཡང༌།།
ཐ་སྙད་རྟེན་འབྱུང་ཐབས་སུ་གྱུར་ལས་སོ། །རྟེན་ཅིང་འབྲེལ་འབྱུང་ཚོགས་པའི་
སྣང་བ་ཡིས། །དོན་དམ་གཤིས་ལུགས་རང་ཞལ་ངོམས་པ་དང་། །གཤིས་ལུགས་
སྤྲོས་དང་བྲལ་བའི་དབྱིངས་ཉིད་ནས། །ཀུན་རྫོབ་སྤྲོས་པའི་ཡོ་ལང་ཅིར་ཡང་འཆར།།
ནམ་ཞིག་སྣང་བས་སྟོང་བའི་དོན་སྟོན་ཅིང་། །སྟོང་བས་སྣང་བ་མི་འགོག་གོ་
འབྱེད་པ། །དེ་ཚེ་རྒྱལ་བ་དགྱེས་པའི་ལམ་ལ་ཞུགས། །མཐར་འཛིན་ལྟ་བས་
འཕྲོག་པར་མི་འགྱུར་རོ། །བློ་གྲོས་བརྩོན་པའི་གྲོགས་ཀྱིས་མ་དོར་བས། །དོན་
དང་ཚིག་འབྲུ་བཟང་བོའི་གཞུང་ལུགས་ལ། །རྒྱ་ཆེན་ཐོས་པ་འཚོལ་བས་མི་ངོམས་
པ༑ ༑མཚོ་ཆེན་ཆུ་ཡིས་ཡི་བཞིན་གྱུར་དེས་སྨྲས། །ཞེས་སྣང་སྟོང་མཛའ་གཅུགས་གྲོགས་
སུ་འཐམས་པའི་ངང་ཚུལ་དཔེ་ཡི་སྒོ་ནས་མཚོན་པའི་བྲག་ཅའི་གླུདབྱངས་ཞེས་བྱ་བ་འདི་ནི། ཡབ་རྗེ་རྒྱལ་བ་གཉིས་པའི་སྒྲུབ་
110



ཅོ་ནེ་བླ་མ་བློ་བཟང་རྒྱ་མཚོའི་གསུང་ལས་ལྟ་མགུར་གྱི་སྐོར།
གནས་ཁྱད་པར་ཅན་སེ་ར་ཆོས་ལྡིང་དུ་ཕྱོགས་མེད་རྒྱལ་ཁམས་འགྲིམས་པའི་མང་ཐོས་སྤོང་བ་བ་བློབཟང་རྒྱ་མཚོ་སྤྲིན་ཞེས་བྱ་
བས་དབྱངས་སུ་གྱེར་བའི་ཡི་གེ་བ་ནི་ཉེ་བར་གནས་པ་ཆོས་མཛད་བསྟན་པ་རྒྱ་མཚོས་བགྱིས་པའོ།། །།
E
!
E-
༄༅། །མདོ་དོན་དབྱངས་སུ་གྱེར་བ་མཐར་འཛིན་གདུང་སེལ་ཟླ་
བ་ཞུན་མའི་ཐིགས་པ་ཞེས་བྱ་བ།
ན་མོ་གུ་རུ་མཉྫུ་གྷོ་ཥཱ་ཡ། ལྷ་ཕྱག་ན་པདྨོའི་སྒྱུ་འཕྲུལ་གར། །གནས་
ལྔ་རིག་སྨྲ་བ་ཡོངས་ཀྱི་གཙོ། །ཕ་མཁན་ཆེན་ངག་གི་དབང་པོའི་ཞབས། །སྙིང་
འདབ་བརྒྱད་པདྨོའི་ལྟེ་བར་རོལ། །ཞིང་དག་པ་རབ་འབྱམས་མ་ལུས་པའི། །ཡོངས་
རྒྱལ་ཀུན་གསང་གསུམ་འཕྲིན་ལས་རྣམས། །དོན་གཅིག་ཏུ་འདུས་པའི་དྲིན་ཅན་
རྗེ༑ ༑ཕ་བརྩེ་གདུང་ཅན་གྱིས་བྱིན་ཆེན་ཕོབས། །མདོ་ཟབ་མོའི་དགོངས་དོན་
འགྲེལ་བའི་ཚུལ། །ལར་གྲུབ་མཐའ་སོ་སོའི་བཞེད་ཚུལ་མང་། །ཕུག་དགོངས་
བཞེད་མཐར་ཐུག་ཐལ་འགྱུར་བའི། །སྲོལ་ཇི་བཞིན་འདིར་ནི་དབྱེ་བར་བྱ། །གདོན་
དུག་ལྔ་ལྷག་པར་སྤྱོད་པ་ཡི། །བློ་རྨོངས་པའི་ནང་ནས་རྨོངས་ཚབ་ཅན། །རང་
ཁོ་ན་ཚད་མར་འཛིན་དག་ལ། །ཚིག་ཇི་འདྲ་སྨྲས་ཀྱང་འགལ་བར་འཛིན། །ཡིད་
འཁྲུལ་བ་སྲབ་ཅིང་ཕྱོགས་ཞེན་བྲལ། །ཆོས་དོན་གཉེར་འདུན་པའི་རྩལ་འཆང་
ལ༑ ༑ སྒོ་གང་ནས་ཁྲིད་ཀྱང་དོན་ལྡན་ཏེ། །ཚིག་ཉུང་ངུས་ཐར་བར་བཀྲི་ཚུལ་
ལྟོས། །གཟུགས་གང་སྣང་ལྷུ་བ་བརྡོལ་པ་འདྲ། །འཕྲལ་སྣང་བ་བཀྲག་སྟེ་རྐྱེན་
གྱིས་གཞིག །ཚུགས་ཐུབ་ཏུ་ཨ་འཐས་ཞེན་པ་དོར། །སྣང་སྟོང་གི་རང་བཞིན་
གཏན་ལ་ཕོབས། །ཚོར་སིམ་གདུང་བར་མ་ཆུ་བུར་འདྲ། །དུས་གློ་བུར་སྐྱེ་ཞིང་
གློ་བུར་ཡལ། །སེམས་ཆགས་སྡང་རྨོངས་པའི་ཞེན་པ་དོར། །ཀུན་སྡུག་བསྔལ་
111



ཅོ་ནེ་བླ་མ་བློ་བཟང་རྒྱ་མཚོའི་གསུང་ལས་ལྟ་མགུར་གྱི་སྐོར།
རང་བཞིན་ཅན་དུ་རྟོགས། །ཡུལ་རིས་གཅོད་འདུ་ཤེས་སྨིག་རྒྱུ་འདྲ། །ཁོས་སྤུ་
རིས་འབྱེད་ཀྱང་རང་ངོས་སྟོང་། །ཡུལ་ལོག་བཟུང་ཞེན་པ་ཨ་འཐས་དོར། །གཤིས་
སྟོང་བའི་དབྱིངས་སུ་རོ་མཉམ་མཛོད། །ལས་འདུ་བྱེད་ཐམས་ཅད་ཆུ་ཤིང་འདྲ།།
གཤིས་བརྟག་དོན་བཙལ་ན་སྙིང་པོས་དབེན། །ལས་འཁོར་གསུམ་བདེན་འཛིན་
དུག་བཞིན་སྤོངས། །སྣང་ཙམ་པོ་སོ་སོར་སྨིན་ཚུལ་རྟོག །སེམས་སྣང་བའི་
རང་མདངས་སྒྱུ་མ་འདྲ། །སྣང་བཀྲག་གི་བློ་བྲིད་མཚར་ན་ཡང་། །དོན་སོ་སོར་
རིག་རྒྱུའི་གཤིས་ཀྱིས་དབེན། །ཡུལ་གསོབ་གསོག་མི་བདེན་ཡ་མ་རླ། །ལས་
ཉོན་མོངས་སྒྱུ་མའི་སྔགས་རྫས་ཀྱིས། །བློ་འཁྲུལ་བའི་སྣང་བས་བསླུས་པའི་
འགྲོ། །དོན་ཡིན་ལུགས་ཚུལ་བཞིན་དཔྱོད་པ་ཡིས། །ལམ་ཟབ་མོ་ལྟ་བས་གྲོལ་
གྱུར་ཅིག །སེམས་རང་བཞིན་འོད་གསལ་སྟོང་བའི་དབྱིངས། །དུས་གློ་བུར་
དྲི་མས་སྒྲིབ་པའི་སྤྲིན། །དོན་གཤིས་དཔྱོད་བློ་ཡིས་མཁར་དེངས་ཏེ། །དཔལ་
ཀུན་མཁྱེན་ཉི་མ་གསལ་གྱུར་ཅིག །བློ་ཐང་གཅིག་འགྱུར་བ་གློག་གི་གར། །ལས་
རྣམ་དཀར་བཟང་བོའི་ཕྱོགས་སུའཁྱུག །སླར་རྒྱ་ལམ་རེས་འགའ་དྲན་རྟེན་དུ། །བྱང་གནམ་མཚོ་ཕྱུག་མོའི་འགྲམ་དུ་བྲིས།།
ཞེས་མདོ་དོན་དབྱངས་སུ་གྱེར་བ་མཐར་འཛིན་གདུང་སེལ་ཟླ་བ་ཞུན་མའི་ཐིགས་པ་ཞེས་བྱ་བ་འདི་ནི། གཉན་ཆེན་ཐང་ལྷའི་
འདབས་གནམ་མཚོ་ཕྱུག་མོའི་འགྲམ་དུ་སུ་དྷི་སྭ་རས་དགོས་དབང་ཞིག་ལ་དམིགས་ཏེ་བྲིས་པའོ། །
112



ཅོ་ནེ་བླ་མ་བློ་བཟང་རྒྱ་མཚོའི་གསུང་ལས་ལྟ་མགུར་གྱི་སྐོར།
༄༅། །ཟབ་མོ་དབུ་མའི་གཞུང་ལམ་འགྲིམ་པར་སྨོན་པའི་གླུ་
དབྱངས་མཐར་འཛིན་མུན་སེལ་ཉི་འོད་འཛུམ་པའི་
འཁྲི་ཤིང་ཞེས་བྱ་བ། །
ན་མོ་གུ་རུ་མཉྫ་གྷོ་ཥཱ་ཡ། རྒྱལ་ཀུན་གྱི་ཡེ་ཤེས་རང་གཟུགས་འཇམ་
དཔལ་དབྱངས། །ངུར་སྨྲིག་ཏུ་ཟློས་གར་ལྷུར་བཞེས་དྲིན་ཅན་རྗེ། །སྙིང་དབུས་
ཀྱི་མི་ཤིགས་སེམས་དང་དབྱེར་མེད་དུ། །མོས་གུས་ཀྱི་རྣལ་འབྱོར་སྐྱོང་ལ་བྱིན་
ཆེན་ཕོབས། །སྣང་སྲིད་ཀུན་བདེན་པས་སྟོང་པའི་ཆོས་དབྱིངས་མཁར། །རྫས་
སྔགས་ཀྱི་རྟེན་འབྲེལ་ཚོགས་པའི་སྒྱུ་མའི་འཇའ། །སྣ་ཚོགས་སུ་རང་མདངས་
བཀྲ་བའི་རི་མོ་འབུམ། །ཀུན་རྟོག་གི་པིར་གྱིས་བྲིས་ལས་གཞན་ན་གང་། །གང་
ཤར་ཀུན་བདེན་པ་ཁེགས་པའི་སྟོང་པ་དང༌། །མི་བདེན་ཀྱང་སྣང་བ་འབྲིད་པའི་
རྟེན་འབྱུང་གཉིས། །དབྱེར་མེད་དུ་རོ་གཅིག་འདྲེས་པའི་ངང་ཚུལ་འདིས། །འཁོར་
འདས་ཀྱི་ཆོས་ཚུལ་ཀུན་ལ་རྒྱ་ཡིས་བཏབ། །སྣང་ཚུལ་འདི་བདེན་པར་མ་ཞེན་
སྟོང་བར་ཞོག །སྟོང་ཚུལ་འདི་ཆད་པར་མ་འཛིན་རྟེན་འབྲེལ་ལྟོས། །སྣང་ཙམ་
གྱིས་སྟོང་བར་ཤར་ན་ཡ་མཚན་ཏེ། །སྟོང་ཤར་གྱིས་གང་སྣང་རྒྱས་འཐེབས་ཨེ་
མ་ཧོ། །རང་བཞིན་གྱིས་མེད་པས་མེད་གོ་མི་ཆོ ད་ལ། །ཐ་སྙད་དུ་ཡོད་པས་
ཡོད་གོ་ཆོད་པ་ཡི། །ཡོད་མེད་ཀྱི་འཚམས་འདི་སུས་ཀྱང་འཛིན་དཀའ་སྟེ། །འཁྲུལ་
མེད་དུ་ཟིན་དེས་ངེས་དོན་རྙེད་པའོ། །ཨ་ལ་ལ་དེ་འདྲའི་དགའ་སྟོན་ཆེན་པོ་ལ།།
ནམ་ཞིག་ཚེ་ཤེས་རབ་མིག་གིས་བལྟ་བར་འགྱུར། །ཡང་དག་ཏུ་རྟོགས་འདིས་
ཆགས་སྡང་ཀུན་རྟོག་སློང་། །སྒྱུ་མ་ཡི་ཚུལ་དུ་ནམ་ཞིག་མཐོང་བར་འགྱུར། །ཀུན་
1 13



ཅོ་ནེ་བླ་མ་བློ་བཟང་རྒྱ་མཚོའི་གསུང་ལས་ལྟ་མགུར་གྱི་སྐོར།
རྟོག་གི་བློ་ཡི་འཆར་སྒོའི་རི་མོ་འགའ། །བཟང་བོ་ཡི་ཀུན་སློང་སྨོན་པས་མཚམས་
སྦྱར་ཏེ། །རྒྱ་ཆེན་གྱི་ཐོས་པ་འཚོལ་བའི་ཆོ་རིགས་བཙུན། །མཚོ་བྱུང་གི་ལྷ་
མོར་དད་པས་ཡིག་རིས་ཕབས། །ཞེས་ཟབ་མོ་དབུ་མའི་གཞུང་ལམ་འགྲིམ་པར་སྨོན་པའི་གླུ་དབྱངས་
མཐར་འཛིན་མུན་སེལ་ཉི་འོད་འཛུམ་པའི་འབྲིང་ཞེས་བྱ་བ་འདི་ནི་འཇམ་དཔལ་སྤྲུལ་བའི་ཞིང་ཁམས། ཤར་ཙོང་ཁའི་ཡུལ་
གྱི་ཆོས་གྲྭ་ཆེན་པོ་སྐུ་འབུམ་བྱམས་པ་གླིང་དུ་ལན་གསུམ་པར་སླེབ་སྐབས། ཡབ་རྗེ་རྒྱལ་བ་གཉིས་པའི་ཐུགས་བསྐྱེད་ཀྱིས་
བར་བའི་མདོ་སྔགས་ཡོངས་ཀྱི་བསྟན་པའི་སྙིང་པོ་འདི་ནམ་ཞིག་མངོན་དུ་འགྱུར་སྙམ་དུ་སྨོན་པས་མཚམས་སྦྱར་ཏེ། རིགས་
པ་སྨྲ་བ་བློ་བཟང་རྒྱ་མཚོ་སྤྲིན་ཞེས་བྱ་བས་རྣམ་པར་བསྡེབས་པ་ཛ་ཡནྟུ།། །།
༄༅། །ལྟ་སྒོམ་སྤྱོད་འབྲས་ལས་བརྩམས་པའི་གླུ་དབྱངས་བསླབ་
གསུམ་འབྲས་བཅས་རྒྱན་གྱི་མེ་ཏོག་ཅེས་བྱ་བ།
ན་མོ་གུ་རུ་མཉྫ་གྷོ་ཥཱ་ཡ། དབྱིངས་རིག་པ་དབྱེར་མེད་འདྲེས་པའི་ཀློང་།།
སྐུ་གང་འདུལ་རོལ་བའི་སྤྲིན་ཕུང་འཁྲིགས། །མཆོག་ཐུན་མོང་སྦྲང་ཆར་རྟག་
འཇོ་བའི། །ཕ་བླ་མ་ལྷ་ཡི་འཁོར་ལོས་སྐྱོངས། །གཞི་ལྟ་བའི་འདོད་ཚུལ་མང་
ན་ཡང་། །སྣང་སྟོང་བ་ཉེ་རིང་མི་བྱ་ཞིང༌། །རྟག་ཆད་པའི་མཐའ་དང་བྲལ་བ་
དེ༑ ༑ང་ཉམས་མྱོང་མེད་ཀྱང་སྒྲོགས་སྙིང་འདོད། །ལམ་སྒོམ་པས་བགྲོད་ཚུལ་
མང་ན་ཡང་། །རང་རྒྱུད་ཚོད་བསྟུན་ཏེ་ཉམས་ལེན་པ། །སྔོན་བཀའ་གདམས་
སྔ་ཕྱིའི་བཞེད་སྲོལ་དེ། །ང་ཉམས་རྟོགས་མེད་ཀྱང་འཆད་སྙིང་འདོད། །ལར་
སྤྲོད་པའི་ལག་ལེན་མང་ན་ཡང་། །རང་ཁས་བླངས་སྡོམ་པའི་བཅས་མཚམས་
ལ༑ ༑ཇི་མི་སྙམ་མི་འདུག་བཤགས་སྡོམ་ཚུལ། །ང་སྡིག་ལྟུང་ལྕི་ཡང་བཤད་
སྙིང་འདོད། །འབྲས་གྲུབ་ཚུལ་སྣ་ཚོགས་སྨྲ་ན་ཡང་། །རྒྱུ་བསམ་སྦྱོར་ཕུན་
114



ཅོ་ནེ་བླ་མ་བློ་བཟང་རྒྱ་མཚོའི་གསུང་ལས་ལྟ་མགུར་གྱི་སྐོར།
ཚོགས་སྔོན་སོང་ལས། །འབྲས་དོན་གཉིས་ཕུན་ཚོགས་འགྲུབ་པའི་ཚུལ། །ང་
རིགས་རྩལ་དམན་ཡང་སྨྲ་སྙིང་འདོད། །ལུང་རིགས་པ་སྨྲ་བའི་མཁས་ཆེན་དང༌།།
སྒོམ་ཉམས་རྟོ གས་ཅན་གྱི་གྲུབ་པ་ཡི། །ཐུགས་འཆར་སྒོ་མི་འདྲའི་བཞེད་ཚུལ་
མང་། །བདག་རང་གི་བློ་ཚད་བསྟུན་ཏེ་སྨྲས། །ཁྱོད་རྟོགས་ལྡན་ཐུགས་ངོར་
བདེ་ལགས་ན། །སྒོ་ཉམས་བཞེས་གསལ་འདེབས་བསྐུལ་མ་མཛོད། །ལར་
གྲུབ་མཐའི་དབང་གིས་མི་བདེ་ན། །ཐུགས་བཟོད་པར་མཛོད་ཅིག་སྒོམ་ཆེན་པ།།
གཏམ་དེ་སྐད་བློ་ཡི་འཆར་སྒོ་འགའ། །གྲོགས་བཟང་བོས་ནན་ཏན་བསྐུལ་བའི་
ངོར། །ལས་རྒྱ་ཆེན་ཐོས་པ་འཚོལ་ཁུལ་ཅན། །ལྷ་མཚོ་བྱུང་དོ་ཀེར་བསྟེན་པས་
སོ༑ ༑དགེ་དེ་ཡིས་མཁའ་ཁྱབ་འགྲོ་བ་ཀུན། །གཞི་བདེན་གཉིས་གཏན་ལ་
ལེགས་ཕབ་སྟེ། །ལམ་ཚོགས་གཉིས་བླང་དོར་ཕྲ་ཞིབ་ཀྱིས། །འབྲས་སྐུ་གཉིས་
གོ་འཕང་མྱུར་ཐོབ་ཤོག །ཅེས་པ་འདི་ནི་མཁས་ཤིང་གྲུབ་པ་བརྙེས་པའི་སྐྱེས་ཆེན་དམ་པ་བར་མ་ཆད་དུ་བྱུང་
བའི་སྒྲུབ་གནས་ཁྱད་པར་ཅན། ཞྭ་ལུ་རི་ཕུག་ཏུ་ཕྱོགས་མེད་རྒྱལ་ཁམས་འགྲིམ་པའི་མང་ཐོས་སྤོང་བ་བ་བློ་བཟང་རྒྱ་མཚོ་སྤྲིན་
ཞེས་བྱ་བས་གང་ཤར་དབྱངས་སུ་གྱེར་བའོ། །
༄༅། །བསྟན་པ་ཐམས་ཅད་གྲུ་བཞི་ལམ་དུ་འཁྱེར་བའི་གནད་
དོན་ཡོངས་སུ་རྫོགས་པ་ལས་བརྩམས་པའི་བསླབ་བྱ་
སྒྲ་དོན་རྒྱན་གྱི་ལང་ཚོ་ཞེས་བྱ་བ།
ན་མོ་གུ་རུ་མཉྫ་གྷོ་ཥཱ་ཡ་སྭ་ར་སྭ་སྟེ་ཙ། འཇམ་དབྱངས་དབྱངས་ཅན་
དགའ་མར་རོལ་བའི་ལྷ། །གསུང་དབྱངས་དབྱངས་བདུན་རྫོགས་པའི་ཤིས་བརྗོད་
ཀྱི༑ ༑གླུ་དབྱངས་དབྱངས་སུ་འཚེར་བ་རྣར་སྤྲོས་ཏེ། །སྒྲ་དབྱངས་དབྱངས་ཀྱི་
115



ཅོ་ནེ་བླ་མ་བློ་བཟང་རྒྱ་མཚོའི་གསུང་ལས་ལྟ་མགུར་གྱི་སྐོར།
རྒྱ་མཚོར་དབང་འབྱོར་མཛོད། །བྱ་དཀའ་དཀའ་བ་དུ་མས་སྒྲུབ་ན་ཡང་། །འགྲུབ་
དཀའ་དཀའ་ཚེགས་ཆེ་བའི་འདི་སྣང་བདེས། །བཟོད་དཀའ་དཀའ་བརྒྱས་མནར་
བའི་འབྲས་འབྱིན་པས། །རྙེད་དཀའ་དཀའ་སྤྱད་དོན་ལྡན་ཆོས་ལ་འབུངས། །ཇི་
སྲིད་སྲིད་པའི་རྩ་བ་ངར་འཛིན་གྱིས། །སྐྱེ་སྲིད་སྲིད་པ་འགྲུབ་པའི་རྒྱུ་བྱེད་པར།།
དེ་སྲིད་སྲིད་འདིར་དབང་མེད་འཁོར་འགྱུར་བས། །ཡང་སྲིད་སྲིད་ལས་རྒྱལ་བའི་
གོ་འཕང་འཚོལ། །འགྲོ་ཀུན་ཀུན་གྱི་བདེ་བས་ཕོངས་པ་ཡི། །ཚུལ་ཀུན་ཀུན་
ནས་གཡེང་མེད་ལེགས་བསམ་ནས། །དེ་ཀུན་ཀུན་མཁྱེན་ཐོབ་པའི་རྒྱུར་དམིགས་
ཏེ༑ ༑རྣམ་ཀུན་ཀུན་བཟང་སྤྱོད་ལ་འབད་འབུངས་མཛོད། །གང་སྣང་སྣང་བ་
མི་དམིགས་སྟོང་བའི་དབྱིངས། །གསལ་སྣང་སྣང་སྟོང་ལྷ་སྐུར་རབ་སྦྱངས་པས།།
གང་སྣང་སྣང་བ་དག་པའི་རྣལ་འབྱོར་གྱིས། །བདེན་སྣང་སྣང་བྱེད་བཅས་པ་དྲུངས་
འབྱིན་འཚལ། །གངས་རིའི་ཁྲོད་ཀྱི་སྙན་དངགས་མཁན་གཅིག་བུ། །བློ་བཟང་
རྒྱ་མཚོར་སྙན་པའི་སྒྲ་བརྒྱ་པས། །ཕྱོགས་མེད་མཁས་དགུའི་སྙན་ལ་དགྱེས་བསྐྱེད་
དེས། །དབྱངས་ཅན་རིག་འཕྲུལ་སྙན་དངགས་གཞུང་བཞིན་བསྡེབས། །ཞེས་
བརྗོད་བྱ་བསྟན་པ་ཐམས་ཅད་གྲུ་བཞི་ལམ་དུ་འཁྱེར་བའི་གནད་དོན་ཡོངས་སུ་རྫོགས་ཤིང་རྗོད་བྱེད་བྱ་དཀའ་བའི་ར་ལྡན་བཞིའི་
དབུས་ན་ཡོད་པ་ཆོད་ཅིང་མ་ཆོད་པ་གཅིག་ལས་བརྩམས་ཏེ་སྤེལ་བ་སྒྲ་དོན་རྒྱན་གྱི་ལང་ཚོ་ཞེས་བྱ་བ་འདི་ནི་འགའ་ཞིག་གི་
འདོད་མོས་ལྟར། ཡུལ་ལྷོ་ཕྱོགས་ཆོས་དཔལ་ཞིང་གོང་གི་ཆོ་རིགས་སུ་སྐྱེས་པའི་སྙན་ངག་མཁན་བློ་བཟང་རྒྱ་མཚོསྤྲིན་གཙུག་
ལག་ཆོས་ཀྱི་འདོད་འཇོར་འབོད་པས་ཆོས་གྲྭ་ཆེན་པོ་དཔལ་ལྡན་བཀྲ་ཤིས་འཁྱིལ་གྱི་གར་འདུག་ཆོས་ཀྱི་སྐྱེད་ཚལ་ལྔརིག་
ལི་ཤིའི་མེ་ཏོག་རྣམ་པར་བཀྲ་བའི་ལྡིང་ཁང་དུ་ཤར་མར་སྤེལ་བ། ཛ་ཡནྟུ།
116



ཅོ་ནེ་བླ་མ་བློ་བཟང་རྒྱ་མཚོའི་གསུང་ལས་ལྟ་མགུར་གྱི་སྐོར།
༄༅། །ཟབ་དོན་དབྱངས་སུ་གྱེར་བ་མཐར་འཛིན་
གདུང་སེལ་ཞེས་བྱ་བ།
ན་མོ་གུ་རུ་མཉྫ་གྷོ་ཥཱ་ཡ། ལེགས་གསུང་ནི་མ་འབར་བའི་འོད་ཕྲེང་
གིས། །བདག་བློ་པད་མོའི་འདབ་སྟོང་རྒྱས་མཛད་པ། །སྐྱབས་གཅིག་ངག་
དབང་ཐུབ་བསྟན་རྒྱ་མཚོ་ཡིས། །བྱང་ཆུབ་སྙིང་བོའི་བར་དུ་འབྲལ་མེད་སྐྱོངས།།
རི་གཟར་ངོས་ཀྱི་ཆུ་བཞིན་རྒྱུག་པའི་ཚེ། །མྱུར་མགྱོགས་ཤུགས་ཀྱིས་འགྲོ་བའི་
ཚུལ་མཐོང་ནས། །གློག་གི་གར་ལ་འགྲན་པ་སྲིད་པའི་བདེར། །མ་ཆགས་ཐར་
བའི་བདེ་བ་སྙིང་ལ་འཆོངས། །སྡུག་བསྔལ་ཀུན་གྱི་འབྱུང་གནས་སྲིད་མཚོ་ལས།།
སྒྲོལ་བྱེད་ཐབས་ཀྱི་དམ་པ་ཡང་དག་ལྟས། །ཉེས་ཀུན་རྩ་བ་ངར་འཛིན་མཚང་རིག་
སྟེ། །དེ་ཡི་ཞེན་ཡུལ་འགོག་ལ་མཁས་རྣམས་གཞོལ། །ཕྱི་ཡི་སྣང་བ་སྒྱུ་མའི་
འཕྲུལ་འཁོར་ཀུན། །ནང་གི་འཛིན་པ་སྒྱུ་མའི་རང་མདངས་ཏེ། །བར་དུ་གཟུང་
འཛིན་གཉིས་བྲལ་སྒྱུ་མའི་འཕྲུལ། །དོན་ལ་བདེན་མིན་རྫུན་མིན་སྒྱུ་མའི་གཤིས།།
ང་ཞེས་གདགས་གཞི་ལྔ་ཕུང་ཚོགས་ཙམ་སྟེང་། །མིང་དང་རྟོག་པས་ཕར་བཏགས་
ཙམ་མིན་པར། །ལྟོས་མེད་ཡུལ་གྱི་ངོས་ནས་ཚུགས་ཐུབ་ཏུ། །གྲུབ་པའི་བདག་
དེ་རྟགས་ཀྱི་དགག་བྱར་བཟུང་། །དེ་འདྲའི་བདག་ཅིག་ཡོད་ན་ཕུང་ལྔ་དང་། །བདེན་
པའི་གཅིག་གམ་ཐ་དད་གང་དུ་གྲུབ། །དེ་གཉིས་ལས་གཞན་གྲུབ་ཚུལ་ཕུང་གསུམ་
པ༑ ༑གཏན་ནས་མེད་པའི་ངང་ཚུལ་བློ་ཡུལ་ཞོག །བདག་ཕཟུང་བདེན་པའི་
གཅིག་ཏུ་གྲུབ་སྙམ་ན། །ཕུང་བཞིན་བདག་ཀྱང་ལྔ་རུ་ཐལ་བའམ། །བདག་ནི་
གཅིག་ལས་མེད་པ་དེ་བཞིན་དུ། །ཕུང་བོ་རྣམས་ཀྱང་གཅིག་ཏུ་ཐལ་བར་འགྱུར།།
117



ཅོ་ནེ་བླ་མ་བློ་བཟང་རྒྱ་མཚོའི་གསུང་ལས་ལྟ་མགུར་གྱི་སྐོར།
གདགས་གཞི་བཏགས་ཆོས་བདེན་པའི་ཐ་དད་ན། །ཕན་ཚུན་འབྲེལ་བ་མེད་པའི་
ཐ་དད་ཕྱིར། །ལག་སོགས་ན་བས་བདག་ནི་ན་བ་དང༌། །དེ་དག་སོས་པས་བདག་
སོས་ཇི་ལྟར་འགྱུར། །དེ་ལྟར་དཔྱད་ཅིང་བཙལ་ཚེ་མིང་བརྡས་ཕར། །བཏགས་
ཙམ་སྣང་བ་ཙམ་སྟེ་ཞིབ་ཏུ་ནི། །སྣང་ཙམ་དེ་ཡང་བདེན་པར་མ་མཆིས་པས། །ཅིར་
ཡང་བརྗོད་མེད་གཞི་རྩ་ཀུན་དང་བྲལ། །འོན་ཀྱང་ང་ཡི་སྣང་བ་ཐ་སྙད་པ། །སྣང་
ཙམ་དེ་གར་བསྙོན་པར་མི་ནུས་པས། །མེད་མིན་རང་བཞིན་གྱིས་ནི་ཡོད་མིན་
པའི། །སྒྱུ་མའི་ལྟད་མོ་རྨི་ལམ་རོལ་བ་བཞིན། །དེ་ལྟར་ཚོགས་ཙམ་ཆ་ཤས་སྔ་
ཕྱིའི་རྒྱུན། །གང་དུའང་གྲུབ་མིན་རང་བཞིན་གྱིས་སྟོང་ཡང་། །གདགས་གཞིའི་
རྟེན་འབྲེལ་ཚོགས་ཙམ་དེར་རྟེན་ནས། །ང་རུ་འདོགས་ཤིང་སེམས་པར་འགྱུར་
པའི་གནས། །རང་སེམས་ཚངས་པ་རྒན་པོས་ཡོངས་སྤྲུལ་བ། །ཅི་ཡང་འཆར་
བའི་བརྟན་གཡོའི་དངོས་འདི་དག །སྣ་ཚོགས་ཤེལ་དང་ཕྲད་པའི་ཚོན་མདངས་
ལྟར། །མ་འདྲེས་བཀྲ་ཡང་སྒྱུ་མའི་ཡོ་ལང་བཞིན། །རྟེན་ཅིང་འབྲེལ་འབྱུང་སྒྱུ་
མའི་འགྱུར་བ་ཡིས། །གདོད་མའི་གཤིས་ཀྱི་རང་ཞལ་ངོམས་པ་དང་། །གདོད་
ནས་དག་པའི་ཆོས་དབྱིངས་ནམ་མཁའ་ཡིས། །ཀུན་རྫོབ་ཆུ་འཛིན་འཁྲིགས་པའི་
གོ་ཡང་འབྱེད། །ངེས་དོན་རང་བཞིན་གྱིས་དག་སྟོང་པ་ལས། །དྲང་དོན་སྣ་
ཚོགས་སྣང་བ་འགག་མེད་གསལ། །དྲང་དོན་རྟེན་འབྲེལ་སྒྱུ་མའི་འགྱུར་བ་ཡིས།།
ངེས་དོན་གཏད་སོ་མེད་པ་ནམ་དཔོག་འགྱུར། །འདིར་འབད་དགེ་བས་རྒྱལ་སྲས་
སྤྱོད་པའི་ཁུར། །མི་ཞུམ་སྙིང་སྟོབས་ཕྲག་པས་རབ་བླངས་ཏེ། །ཐེག་པ་མཆོག་
གི་རིན་ཆེན་ཐེམ་སྐས་ལ། །འཛེགས་ཏེ་སྐུ་གསུམ་ཕོ་བྲང་མྱུར་འཇུག་ཤོག །ཅེས་
ཟབ་དོན་དབྱངས་སུ་གྱེར་བ་མཐར་འཛིན་གདུང་སེལ་ཞེས་བྱ་བ་འདི་ནི། ཤངས་བདེ་ཆེན་རབ་རྒྱས་ཀྱི་གྲྭ་བགྲེས་དད་བརྩོན་རྣམ་
པར་དཔྱོད་པའི་བློ་གྲོས་ཀྱི་ནོར་ལྡན། དགེ་སློང་བློ་བཟང་མཐུ་སྟོབས་ཀྱིས་ལྟ་བའི་སྐོར་གྱི་དྲི་བ་འདི་འདྲའི་བསྐུལ་མ་ཡང་
118



ཅོ་ནེ་བླ་མ་བློ་བཟང་རྒྱ་མཚོའི་གསུང་ལས་ལྟ་མགུར་གྱི་སྐོར།
ཡང་བྱས་ཀྱང་། རེ་ཞིག་སྐྱེས་བུ་ཆུང་འབྲིང་གི་སྐོར་ནས་བྱུང་བའི་ལྟ་ཁྲིད་བྱས་ཏེ་བཞག་པ་ལ། ད་ནི་རང་གཞན་གཉིས་ན་
ཚོད་ཤིན་ཏུ་མཐོ་བས། འདི་འདྲ་ཞིག་མ་བྲིས་ན། སེམས་ཕམ་གྱིས་དོགས་ནས་མཁས་གྲུབ་བྱེ་བའི་བསྡིགནས་སེ་ར་ཐེག་པ་
ཆེན་པོའི་གླིང་གི་ཉེ་འདབས་ཆུ་བཟང་རི་ཁྲོད་ནས་སྐྱོང་བདེ་བའི་ཆེད་དུ་གནད་བཞིའི་རིགས་པ་མདོར་བསྡུས་བ་འདི་ནི། ཕྱོགས་
མེད་རྒྱལ་ཁམས་འགྲིམ་པའི་མང་ཐོས་མྱོང་བ་བློ་བཟང་རྒྱ་མཚོ་ཞེས་བྱ་བས་བྲིས་ཏེ་སྤྲིངས་པའོ། །
༄༅། །མདོ་སྔགས་ཀྱི་བསྟན་པའི་སྙིང་པོ་ཡིད་ལ་ཤར་སྒོམ་བྱེད་
ཚུལ་ཐར་པ་མཆོག་གི་ཕོ་བྲང་དུ་བགྲོད་པའི་
ཐེམ་སྐས་ཞེས་བྱ་བ།
ན་མོ་གུ་རུ་མཉྫ་གྷོ་ཥཱ་ཡ། སྐུ་གང་འདུལ་གྱི་རོལ་བ་སྒྱུ་མའི་འཕྲུལ།།
གསུང་འགག་མེད་དུ་ཆོས་ཕུང་རྒྱ་མཚོ་སྤྲོ། །ཐུགས་ཆོས་དབྱིངས་སུ་ཞུགས་
ལས་རྣམ་ཀུན་གཟིགས། །ཕ་སྐྱབས་ཀུན་གྱི་ངོ་བོ་སྙིང་ཁར་བསྟེན། །ལས་ཉོན་
མོངས་ཀྱི་རྗེས་འགྲོ་གཞན་དབང་ཅན། །སྤྱིར་འཁོར་བ་ཡི་ཕུན་ཚོགས་ཡིད་བརྟན་
ཅི༑ ༑སྒོས་རི་གཟར་གྱི་འབབ་ཆུ་ཇི་བཞིན་དུ། །ཚེ་མྱུར་མགྱོགས་སུ་འགྲོ་བའི་
ངང་ཚུལ་སོམས། །མདངས་རྨི་ལམ་དུ་སྐྱིད་སྡུག་གང་སྣང་བ། །གཉིད་སད་
དུས་སུ་མི་བདེན་སྟོང་ཧང་ངེ་། །དེ་འདྲ་བ་ཞིག་སྐྱེས་ཆེན་འདེགས་པའི་ཚེ། །འཕྲལ་
འདི་སྣང་གིས་སླུ་བ་གདོན་མི་ཟ། །ཡེ་ཐོག་མེད་ནས་དྲིན་གྱིས་བསྐྱངས་པ་ཡི།།
མ་རིགས་དྲུག་གི་འགྲོ་བ་ཡལ་བོར་ནས། །རང་གཅིག་བུ་ཡི་དོན་ལས་མི་འཆར་
བ༑ ༑མི་ཡ་རབས་ཀྱི་གྲངས་སུ་འགྲོ་བ་དཀའ། །ནང་ཏིང་འཛིན་གྱི་བད་ རྩ་ལ་
སྡང་བའི། །སེམས་བྱིང་རྒོད་ཀྱིས་སྨྱོས་པའི་གླང་ཆེན་དག །ཡུལ་དམིགས་
རྟེན་གྱི་ཀ་བ་བརྟན་པོ་ལ། །དྲན་ཤེས་བཞིན་གྱི་ཐག་པས་དམ་དུ་ཆིངས། །ཁམས་
119



ཅོ་ནེ་བླ་མ་བློ་བཟང་རྒྱ་མཚོའི་གསུང་ལས་ལྟ་མགུར་གྱི་སྐོར།
བདེ་གཤེགས་ཀྱི་སྙིང་པོ་ནོར་གྱི་བུ། །འཕྲལ་གློ་བུར་གྱི་དྲི་མས་ཆེས་འབགས་
པ༑ ༑ཐོས་བསམ་སྒོམ་གྱི་བཀྲུ་སྦྱངས་འབད་པ་ཡིས། །འབྲས་སྐུ་གསུམ་གྱི་
རང་འོད་འབྱིན་ལ་འབུངས། །ཚུར་ལྟོས་མེད་དུ་གང་ཤར་དངོས་ཀུན་ལ། །ཕར་
གཞན་ལྟོས་ཀྱི་རྟེན་འབྲེལ་ཚད་མས་ཁོགས། །དེ་བཀག་ཤུལ་དུ་སྟོང་བའི་རང་
ཞལ་སྟོན། །དོན་དེ་ཉིད་ལ་རིག་པ་ཞུགས་བཞིན་སྒོམས། །ཕྱི་གཟུང་བ་ཀུན་
བདེན་སྟོང་དབྱིངས་སུ་བསྡུས། །ནང་ཀུན་རྟོག་གི་རྒྱུ་འགྲུལ་རྦད་ཀྱིས་ཆོད། །གསང་
གཉུག་མ་ཡི་ལྷན་ཅིག་སྐྱེས་པའི་སེམས། །ཆོས་འཁོར་འདས་ཀུན་བྱེད་པོར་ཤེས་
པར་མཛོད། །ཡུལ་གང་ཤར་ཀུན་ལྷ་ཡི་འཁོར་ལོ་སྒོམས། །སྒྲ་གང་གྲགས་
རྣམས་སྔགས་ཀྱི་གདངས་སུ་ཉོན། །སེམས་དྲན་རྟོག་ཀུན་བདེ་སྟོང་ངང་དུ་སྲེས།།
ཀུན་ཐ་མལ་གྱི་སྣང་ཞེན་འགོག་ཕྱིར་འབུངས། །ལར་སྣོད་བཅུད་ཀུན་དག་པའི་
གཞལ་ཡས་སུ། །སེམས་བདེ་སྟོང་ལ་འབྱམས་པའི་ལང་ཚོ་ཅན། །ནང་ཏིང་
འཛིན་གྱི་འཆར་སྒོའི་རྩེད་འཇོ་ཡིས། །དཔལ་ཡེ་ཤེས་ཀྱི་ཕྱག་རྒྱར་རོ ལ་རྣམས་
བསྔགས། །སེམས་སྐྱེ་མེད་ལ་བློ་ཁ་ཕྱོགས་པའི་མི། །ཕྱི་ལུས་ངག་གི་དགེ་
སྦྱོར་ངོམས་ཆུང་ཡང་། །ནང་ཏིང་འཛིན་གྱི་འཆར་སྒོ་འབྱམས་ཀླས་པས། །ལམ་
ཚོགས་གཉིས་ཀྱི་བགྲོད་པའི་གོམས་འགྲོས་མྱུར། །ཡུལ་མྱོང་སྣང་གི་སྤྲོས་པ་
དང་བྲལ་བའི། །དབྱིངས་རིག་པ་གཉིས་བསྲེས་པའི་མེ་ལོང་དུ། །ཆོས་རྫུན་
སྣང་གི་བཞིན་རས་འཆར་བ་ཡི། །སྣང་སྟོང་པ་གཉིས་ཟུང་འཇུག་གཟིགས་མོར་
མཛོད། །གཡང་རྟག་ཆད་ཀྱི་མཐའ་ལས་གྲོལ་བའི་ལྟས། །ལམ་ཚོགས་གཉིས་
ཀྱི་བགྲོད་པར་འབོགས་བྱིན་ནས། །ལས་བླང་དོར་གྱི་སྤྱོད་པ་མཐར་ཕྱིན་ཏེ། །འབྲས་
ཆོས་གཟུགས་ཀྱི་སྐུ་གཉིས་མྱུར་ཐོབ་ཤོག །ཅེས་མདོ་སྔགས་ཀྱི་བསྟན་པའི་སྙིང་
པོ་ཡིད་ལ་ཤར་སྒོམ་བྱེད་ཚུལ་ཐར་པ་མཆོ ག་གི་ཕོ་བྲང་དུ་བགྲོད་པའི་ཐེམ་སྐས་ཞེས་བྱ་
120



ཅོ་ནེ་བླ་མ་བློ་བཟང་རྒྱ་མཚོའི་གསུང་ལས་ལྟ་མགུར་གྱི་སྐོར།
བ་འདི་ནི། རང་གི་ལག་གཡོག་ཚུལ་བཞིན་དུ་སྒྲུབ་པའི་དད་བརྩོན་རྣམ་དཔྱོད་ཀྱི་རྒྱན་
ལྡན་སུ་དྷི་ཤྲཱི་ལས་ཡང་ཡང་ནན་གྱིས་སྐུལ་བའི་འདོད་མོས་ལྟར་ཕྱོགས་མེད་རྒྱལ་ཁམས་
འགྲིམ་པའི་མང་ཐོས་སྤོང་བ་བ་བློ་བཟང་རྒྱ་མཚོ་སྤྲིན་ཞེས་བྱ་བས་ར་ས་འཕྲུལ་སྣང་གི་
གཙུག་ལག་ཆེ ན་པོའི་བྱང་རྒྱབ་སྒྲུབ་པའི་རྒྱལ་མཚན་འཛིན་པ་རྣམས་ཀྱི་བསྟི་གནས་ཆུ་
བཟང་རི་ཁྲོད་དུ་སྦྱར་བའི་ཡི་གེ་བ་ནི་བསྐུལ་བ་བོ་ཉིད་ཀྱིས་བགྱིས་སོ། །
༄༅། །མདོ་སྔགས་ཀྱི་བསྟན་པའི་སྙིང་བོ་ཡང་སྙིང་དང་བཅས་པ་
ཉམས་སུ་བསྟར་བར་སྨོན་པའི་སེམས་ཀྱི་ཀུ་མུ་ཏ་ཁ་ཕྱེ་བའི་ཟླ་བའི་
འོད་ཀྱི་འཁྲི་ཤིང་ཞེས་བྱ་བ།
ན་མོ་གུ་རུ་མཉྫ་གྷོ་ཥཱ་ཡ། མཁའ་ཁྱབ་ཞིང་གི་རྒྱལ་རྣམས་མ་ལུས་པའི།།
གསང་བ་བསམ་མི་ཁྱབ་པའི་རྡོ་རྗེ ་གསུམ། །གཅིག་ཏུ་དྲིལ་བའི་རང་གཟུགས་
ཞང་ལྷ་བ། །བཀའ་དྲིན་ལན་བརྒྱར་དྲན་པས་ཕྱག་བགྱིད་དོ། །བརྗོད་བྲལ་ཞིང་
ཁམས་རྒྱ་མཚོར་རྒྱལ་བ་ཀུན། །བསྐྱེད་པའི་གྲགས་པ་བླ་ན་རབ་འབར་བ། །གང་
གི་མཚན་སྙན་ལན་གཅིག་ཐོས་པས་ཀྱང་། །རྨོངས་པ་མིང་གི་ལྷག་མར་མཛད་
དེས་སྐྱོངས། །སྒྱུ་མ་ལུས་ཀྱི་མགྲོན་ཁང་ཧྲུལ་བོ་ན། །དུབ་བའི་སེམས་ཀྱི་མགྲོན་
པོ་བྲེལ་པ་ཅན། །འགྲོ་ལ་ཁད་དེ་ཡུད་ཙམ་བསྟི་གནས་ཀྱི། །ཕྱི་འཁྱམས་མཁར་
ལས་བྱེད་འདོད་མ་འཁྲུལ་ལམ། །གདགས་གཞིའི་མཐོ་ཡོར་ཕར་བཏགས་ཙམ་
མིན་པའི། །ང་དང་ང་ཡིར་ཞེན་ཅིང་ཆགས་པ་ཡི། །འཁྲུལ་པས་སླད་པའི་གསལ་
རིག་འདོད་སྨྱོས་གར། །བསྒྱུར་བའི་སེམས་ཀྱི་བྱེའུའང་འཕུར་ལ་ཉེ། །ལས་
ཉོན་ར་རིའི་དྲི་མ་ཆགས་པ་ཡི། །འཁོར་བའི་སྤྲིན་རུམ་སྟུག་པོའི་ཀློང་དཀྱིལ་ན། །
གྱ་གྱུར་འཁྱུག་པ་སྐད་ཅིག་མཐའ་ཅན་བདེ། །མི་བརྟན་གློག་གི་གར་ལ་ཆགས་
12]



ཅོ་ནེ་བླ་མ་བློ་བཟང་རྒྱ་མཚོའི་གསུང་ལས་ལྟ་མགུར་གྱི་སྐོར།
འདིས་སྐྱོ། །སྣང་སྟོང་ཁྱོ་ཤུག་མཛའ་བར་འཐམས་པ་ལས། །སྲིད་ཞི་བརྟན་
གཡོའི་སྒྱུ་མའི་ཁྱེའུ་ཆུང་སྐྱེས། །དགའ་བའི་གར་གྱི་རྩེད་འཇོར་རོལ་བ་དང༌། །སྡུག་
པའི་ཤུགས་ཀྱིས་ངུ་སྐད་འདོན་ནོ་ལོ། །འདྲ་མིན་ཉེར་ལེན་ས་ཡི་འོག་ཏུ་བཏབ།།
ལྷན་ཅིག་བྱེད་རྐྱེན་མཁའ་ཡི་ཆར་གྱིས་བརླན། །སྣ་ཚོགས་མྱུ་གུ་རིམ་གྱིས་སྨིན་
པ་ལས། །ཡལ་འདབ་ལོ་མ་མེ་ཏོག་འབྲས་བུས་དུད། །སྣོད་བཅུད་སྒྱུ་མའི་རོལ་
བ་ཇི་སྙེད་པ། །མིང་དང་རྟོག་པས་ཕར་ལ་བཏགས་མིན་པར། །ཡུལ་གྱི་ངོས་
ནས་ཚུར་ལ་གྲུབ་ཉམས་ཅན། །འཁྲུལ་བའི་བློ་ཡིས་བཞག་ཙམ་ཉིད་ལས་གང་།།
རྒྱལ་བའི་དགོངས་བཅུད་ཟབ་མོ་དབུ་མའི་རྫིང༌། །རྟག་ཆད་མཐར་ལྟའི་དྲི་མས་
འབགས་པ་ཀུན། །ལུང་རིགས་ནོར་བུ་ཀེ་ཏ་ཀས་སྦྱངས་ཏེ། །གསལ་དྭངས་
རྙོག་མེད་རོ་མངར་ནམ་མྱོང་འགྱུར། །ཐེ་ཚོམ་དྲ་བས་བཅིངས་པའི་མ་རིག་མདུད།།
ཤེས་རབ་མཚོན་ཆ་འབར་བའི་འཕྲུལ་འཁོར་གྱིས། །རྣམ་པར་གཅོད་ལ་དཔའ་བའི་
མཐུ་ཐོབ་སྟེ། །མཚན་འཛིན་སྲོག་རྩ་ཆོད་པ་ནམ་ཞིག་ཨང་། །སྒྲ་དང་རྟོག་པས་
ཇི་མ་ཇི་བཞིན་དུ། །བརྗོད་ཅིང་རྟོག་པའི་ཡུལ་ལས་རབ་འདས་པ། །དམ་པའི་
དོན་གྱི་གཤིས་ལུགས་སྒེག་མོའི་བཞིན། །གསལ་རིག་མེ་ལོང་གཙང་མར་ནམ་
ཤར་འགྱུར། །གཤིས་ལུགས་དབྱིངས་སུ་ཞུགས་པའི་ཤེས་རབ་མཚོན། །ངར་
འཛིན་དགྲ་བོའི་སྙིང་ལ་བསྣུན་པ་ཡིས། །འཁྲུལ་པའི་ཀུན་རྟོག་ཀུན་རྫོབ་ཡོ་ལང་
བཅས། །རང་བཞིན་སྟོང་པའི་དབྱིངས་སུ་ནམ་འབྲོས་འགྱུར། །ཕྱི་ཡི་གཟུང་
བ་ཡུལ་སྣང་སྤྲོས་པ་ཀུན། །ནང་གི་འཛིན་པ་རྟོག་པའི་རང་མདངས་སུ། །ཤར་
ཏེ་རང་བཞིན་རྡུལ་ཙམ་མ་དམིགས་པའི། །སྤྲོས་བྲལ་གཤིས་ལུགས་ནམ་ཞིག་
མངོན་དུ་འགྱུར། །སྣ་ཚོགས་སྣང་བའི་རླབས་འཕྲེང་མ་ལུས་པ། །རང་བཞིན་
སྟོང་པའི་རྒྱ་མཚོར་རོ་གཅིག་པའི། །ངང་ཚུལ་ཤེས་རབ་མིག་གིས་མངོན་སུམ་
122



ཅོ་ནེ་བླ་མ་བློ་བཟང་རྒྱ་མཚོའི་གསུང་ལས་ལྟ་མགུར་གྱི་སྐོར།
དུ༑ ༑མཐོང་བའི་སྐལ་བ་བཟང་བོ་ནམ་ཞིག་ཨང་། །ཡིན་ལུགས་ལ་ཞུགས་
མཉམ་བཞག་ནམ་མཁའི་དབྱིངས། །ལྟོས་མེད་ཚུགས་ཐུབ་སྲ་འཐས་ཀུན་གཞིག་
སྟེ༑ ༑རྗེས་ཐོབ་སྒྱུ་མའི་སྣང་བ་འགོག་མེད་དུ། །ཤར་བས་སྤངས་བླངས་འཁྲུལ་
མེད་ནམ་བསྟེན་འགྱུར། །ལྟོས་མེད་གང་ཤར་ངོས་ལ་ཕར་བལྟས་པས། །ཚུགས་
ཐུབ་བདེན་པས་སྟོང་བ་སྒྱུ་མའི་འཕྲུལ། །སྣང་བཞིན་སྟོང་པས་རྟེན་འབྲེལ་བསླུ་
མེད་གོ ༑བལྟོས་པས་སྟོང་པར་ངོ་འཕྲོད་ནམ་ཞིག་འགྱུར། །གནས་ལུགས་
ནམ་མཁའ་ཡངས་པའི་ངོས་ཉིད་དུ། །བཏགས་དོན་རིགས་པས་བཙལ་ན་སྟོང་
སང་འཆར། །དམིགས་པའི་གཏད་སོ་གང་ཡིན་ཀུན་ཞིག་པས། །རྟག་ཆད་གཡང་
ལ་ཉམ་ང་མེད་རྣམས་བསྔགས། །རྟེན་ཅིང་འབྲེལ་བར་འབྱུང་བའི་རིགས་སྔགས་
ཀྱིས། །མཚན་འཛིན་གདོན་ཆེན་སྙིང་ནས་ཡུལ་སྐད་དེ། །ཡང་དག་ལྟ་བའི་ཉི་
མ་འོད་པོ་ཆེ། །སྙིང་གི་ངོགས་སུ་འབར་བ་ནམ་ཞིག་ཞིག་ཨང་། དྷཱ་ཏིའི་མཁའ་
ལ་ཀུན་རྟོག་ཆུ་འཛིན་ཕྲེང་། །ཡོང་ཡེ་སླར་འབྱུང་མེད་པར་ཐིམ་པ་ལས། །འོད་
གསལ་རིག་པའི་རྒྱལ་པོ་སྣང་བའི་མཛོད། །བདེ་སྟོང་འོད་ཀྱི་རྩེ་དགས་ནམ་འཆིང་
འགྱུར། །སྒྲིབ་བྲལ་མཁའ་ལ་འཇའ་ཚོན་རི་མོ་ལྟར། །གང་སྣང་དག་པའི་རོ ལ་
བར་འབྱམས་ཀླས་པའི། །གསང་གསུམ་མི་ཟད་འཕྲུལ་གྱི་འཁོར་ལོའི་མཛོད།།
ཡིད་ཀྱི་མཛེས་རྒྱན་དམ་པར་ནམ་འགོད་འགྱུར། །དབྱིངས་རིག་དབྱེར་མེད་ཕྱག་
རྒྱ་མཆོག་གི་གར། །སྙིང་དབུས་མི་ཤིགས་ཐིག་ལེའི་གུར་ཁང་དུ། །བསྒྱུར་
པའི་རྩེ་དགའ་མཆོག་ལ་སྲིད་མཐའི་བར། ། དགྱེས་དགུར་རོ ལ་བའི་སྐལ་བས་
མཐོ་གྱུར་ཅིག །འདིར་འབད་དགེ་བའི་ཆུ་ཐིགས་ཕྲ་མོ་ནི། །དུས་གསུམ་རྒྱལ་
བའི་ཐུགས་བསྐྱེད་ཀླུང་ཆེན་དང་། །འདྲེས་ཏེ་བྱང་ཆེན་རྒྱ་མཚོར་གཞོལ་བ་ལས།།
རླབས་ཆེན་བྱ་བའི་འདུ་འགོད་རྩེན་གྱུར་ཅིག །ཅེས་མདོ་སྔགས་ཀྱི་བསྟན་པའི་སྙིང་བོ་ཡང་སྙིང་
123



ཅོ་ནེ་བླ་མ་བློ་བཟང་རྒྱ་མཚོའི་གསུང་ལས་ལྟ་མགུར་གྱི་སྐོར།
དང་བཅས་པ་ཉམས་སུ་བསྟར་བར་སྨོན་པའི་སེམས་ཀྱི་ཀུ་མུ་ཏ་ཁ་ཕྱེ་བའི་ཟླ་བའི་འོད་ཀྱི་འཁྲི་ཤིང་ཞེས་བྱ་བ་འདི་ནི། འཕན་
ཡུལ་རིག་པའི་འབྱུང་གནས་ཀྱི་སའི་ཆ། པ་ཚབ་ཏུ་སྐུ་འཁྲུངས་པ། སློབ་དཔོན་ཀླུ་སྒྲུབ་ཀྱི་དགོངས་པ་ཕྱིན་ཅི་མ་ལོག་པ་
དཔལ་ལྡན་ཟླ་བས་བཀྲལ་བ་ལྟར། བོད་གངས་ལྗོངས་སུ་སྤེལ་བར་དགོངས་ཏེ། ས་མཐོན་པོ་ལ་གནས་པའི་བྱང་ཆུབ་སེམས་
དཔའ་བསམ་བཞིན་དུ་སྐྱེ་བ་བཞེས་པ། ལོ་ཙཱ་བ་ཆེན་པོ་ཉི་མ་གྲགས་ཀྱི་སྐུ་དམར་གདུང་རིལ་བོར་བཞུགས་པའི་མཆོད་རྟེན་
ཆེན་མོ་ལ་ཡུན་རིང་བོའི་བར་དུ་ཕྱག་བསྐོར་གསོལ་བཏབ་བགྱིད་སྐབས། ཕྱོགས་མེད་རྒྱལ་ཁམས་མྱུལ་བའི་མང་ཐོས་སྤོང་
བ་བ་བློ་བཟང་རྒྱ་མཚོ་སྤྲིན་གཙུག་ལག་ཆོས་ཀྱི་འདོད་འཇོར་འབོད་པས། ཡིད་ཀྱི་འཆར་སྒོ་ཡི་གེའི་རིས་སུ་ཕབ་པའོ། །
༄༅། །མཐར་ལྟའི་གཡང་དུ་གོམ་འགྲོས་འཁྱོར་བའི་མི་བསྲུན་
ཡིད་ཀྱི་གླང་བོ་དབུ་མའི་གཞུང་ལམ་དུ་བཀོལ་ན་སྙམ་པའི་
འཆར་སྒོ་དྲི་ཟའི་རྒྱུད་དུ་བཀུག་པའི་
རང་སྒྲ་ཞེས་བྱ་བ།
ན་མོ་གུ་རུ་མཉྫ་གྷོ་ཥཱ་ཡ། །ཟབ་མོ་རྟེན་འབྱུང་དབྱངས་ཀྱི་ང་རོ འི་སྒྲ་
ཆེན་ཕྱོགས་སུ་བསྒྲགས་པ་ཡིས། །སྨྲ་ངན་གླང་སྨྱོན་སྟོང་གི་ཀླད་པ་ཅིག་ཆར་
ཉིད་དུ་འགེམས་མཛད་ཅིང་། །ས་གསུམ་སྐལ་བཟང་གདུལ་བྱའི་རི་སྐྱེས་ཚོགས་
རྣམས་མ་ལུས་དབུགས་འབྱིན་པ། །སྨྲ་བ་ཟླ་མེད་ཤཱཀྱ་སེངྒེའི་ཞབས་ལ་འདུད་
དོ་དགེ་ལེགས་སྩོལ། །ལྔ་ཕུང་ཚོགས་པའི་མཐོ་ཡོར་ལ་ནི་མིའོ་ཞེས་སུ་ཞེན་གྱུར་
ཅིང༌། །ཀུན་དཀྲིས་དུག་ཆང་བག་མེད་ཉིད་དུ་ཆེས་ཆེ ར་བཏུང་བས་མྱོས་གྱུར་
པ༑ ༑བྱ་བའི་གོམ་འགྲོས་གཡང་ཁར་འཁྱོར་ཏེ་འཁོར་བའི་གཅོང་རོང་ཟབ་མོར་
ལྷུང་། །གདུང་བའི་ཆོ་ངེ་གསང་མཐོར་འདེགས་ལ་རྒྱལ་རྣམས་ཐུགས་རྗེའི་སྤྱན་
རས་གཡོས། །གང་ཡང་འདི་ན་སྡུག་དང་མི་སྡུག་ཡུལ་སྣང་བཀྲ་བའི་ལྟད་མོ་
124



ཅོ་ནེ་བླ་མ་བློ་བཟང་རྒྱ་མཚོའི་གསུང་ལས་ལྟ་མགུར་གྱི་སྐོར།
འདི། །དངོས་པོར་འཛིན་པའི་གཉིད་ཀྱིས་ནོན་པའི་རྨི་ལམ་གསལ་བར་རྨིས་པ་
བཞིན། །སྣང་གནས་མཐུན་མིན་སྡོད་ལུགས་བཙལ་ན་སྟོང་བའི་དབྱིངས་སུ་འབྲོས་
འགྱུར་བ། །མེད་བཞིན་སྣང་བའི་བཏགས་ཡོད་ཙམ་ལ་བྱ་བྱེད་ཚད་མས་འཇོག་
རྣམས་བསྔགས། །ཚོགས་དྲུག་སྣང་བ་ལིངས་པོ་འདི་ནི་མ་བརྟག་ཉམས་དགར་
བཀྲག་འབར་ཡང་། །དེ་དེའི་རང་བཞིན་ཅི་ཞིག་ཡིན་ཞེས་འཚོལ་བ་ལ་ཞུགས་
གཞིག་པ་ན། །ཆ་ཤས་གདགས་གཞི་རེ་རེ་དང་ནི་ཚོགས་ལས་ཀྱང་མིན་ནམ་མཁའི་
དབྱིངས། །ཀུན་རྫོབ་རྒྱུ་འབྲས་མ་འདྲེས་བཀྲ་བ་འཇའ་ཚོན་བཞིན་དུ་རྣམ་པར་བཀྲ།
བརྟེན་ནས་བཏགས་པའི་བཏགས་ཡོད་ཀྱིས་ནི་ཡོད་པའི་མཐའ་ནི་རྣམ་པར་བསལ།།
བདེན་པའི་གཤིས་སུ་གྲུབ་མ་མྱོང་བས་མེད་པའི་མཐའ་ལས་རྣམ་པར་གྲོལ། །མཐའ་
བྲལ་དབྱིངས་སུ་རིག་པ་ཞུགས་པའི་རྣལ་འབྱོར་མཆོག་གིས་ངར་འཛིན་གདོན།།
དྲུངས་ནས་འབྱིན་པའི་དཔའ་ཚུལ་ལྟོས་དང་གདུལ་དཀའ་འདུལ་པོ་དེ་ཉིད་ལགས།།
རང་བཞིན་བཅོས་པའི་ཐོགས་རེ ག་བྲལ་ཞིང་གཡོ་མེད་ལས་འདས་ནམ་མཁའི་
དབྱིངས། །འཁོར་འདས་ཅིར་ཡང་བསྡུ་བའི་ཡ་མཚན་འགོག་པ་མེད་པ་འཇའ་ཚོན་
རིས། །གཟུང་དུ་མེད་ཅིང་སྣང་བ་བཀྲག་འདི་བདེན་བདེན་འདྲ་ཡང་བདེན་པས་
སྟོང་། །རྫུན་རྫུན་སྒྱུ་མའི་རོལ་པ་ཙམ་ལས་གཞན་དུ་འཆིང་དང་གྲོལ་བ་ཅི། །ཆོས་
ཀྱི་དབྱིངས་སུ་བརྡར་བ་ཤེས་རབ་རལ་གྲི་འབར་བའི་མཚོན་ཆ་ཡིས། །ཐོག་མ་
མེད་ནས་བརྣགས་དཀའི་སྡུག་བསྔལ་དྲག་ཅིང་རྩུབ་ལ་སྦྱོར་བྱེད་པ། །ཕན་པའི་
ཟོལ་གྱིས་གནོད་པའི་ཕུལ་སྟེར་ངར་འཛིན་ལྷན་སྐྱེས་དྭངས་མའི་དགྲའི། །སྙིང་
ལ་བསྣུན་པའི་དཔའ་བོ་མཆོག་གི་གྲལ་དུ་ནམ་ཞིག་སྟེ གས་པར་འགྱུར། །སྲིད་
གསུམ་གྱིས་བསྡུས་སྒྱུ་མའི་ཕུན་ཚོགས་གློག་གི་གར་ལ་མ་ཆགས་ཤིང༌། །ཐར་
པ་དམ་པའི་བདེ་དགའ་མཆོག་ནི་དོན་དུ་གཉེར་བས་མི་ངལ་བ། །ཚུལ་ཁྲིམས་
125



ཅོ་ནེ་བླ་མ་བློ་བཟང་རྒྱ་མཚོའི་གསུང་ལས་ལྟ་མགུར་གྱི་སྐོར།
ཏིང་འཛིན་ཤེས་རབ་བསླབ་པ་རྒྱུ་འབྲས་དང་བཅས་ཐེམ་པའི་ནས། །བགྲོད་ལ་
སྐྱེན་པའི་གོམ་པའི་འདེགས་འཇོ ག་བང་རྩལ་འགྲན་པ་ནམ་ཞིག་ཨང་། །ངེ ས་
པ་སྟོང་བའི་དབྱིངས་སུ་ལེགས་ཞུགས་གཟུང་རྣམ་ལྷ་སྐུར་འབར་བ་ཡིས། །རྣལ་
འབྱོར་མཆོག་ལ་ཉིན་མཚན་ཁོར་ཡུག་གཞོལ་བའི་དཔལ་གྱི་གདེངས་ཐོབ་ནས། །བདེ་
སྟོང་ལྷན་ཅིག་སྐྱེས་པའི་ཡེ་ཤེས་རྡོ་རྗེ་འབར་བའི་རྣོ་ངར་གྱིས། །ཀུན་རྟོག་ལས་
རླུང་གཡུལ་ལས་རྒྱལ་བའི་གོ་འཕང་དམ་པར་ནམ་རེག་འགྱུར། །འདིར་འབད་
ལེགས་བྱས་དགེ་བའི་ཕུང་བོ་དུང་དང་ཀུན་ཏ་ལྟར་དཀར་བས། །ནམ་མཁའི་མཐས་
གཏུགས་འགྲོ་བ་ཀུན་གྱི་རེ་འདོད་མ་ལུས་ཡོངས་སྐོང་ཞིང༌། །བསྟན་པའི་ཡང་
སྙིང་ཆུ་ཡི་གཏེར་ཆེན་དགག་སྒྲུབ་རིགས་པའི་རླབས་ཕྲེང་ཅན། །སྐྱེ་སྐུ་གདེངས་
ཅན་བྱེ་བའི་ཉེར་འཚོར་ཉམས་མེད་ཕྱིར་ཞིང་འཕེལ་གྱུར་ཅིག །རྒྱལ་བསྟན་སྐྱེད་
ཚལ་ཁོར་རྭ་ཡུག་ཏུ་བློ་གྲོས་ཀྱི། །གཤོག་རླབས་རྣམ་པར་བསྐྱོད་པའི་སྐལ་བཟང་
ལས་ཀྱིས་བྱིན། །ཟབ་ཅིང་རྒྱ་ཆེའི་སྦྲང་རྩིའི་ཐིག་ལེ་དགའ་སྟོན་ལ། །མཚོ་བྱུང་
བྱིན་ཞུགས་གསལ་རིག་བུང་བས་མྱངས་སོ་ལོ། །ཞེས་མཐར་ལྟའི་གཡང་དུ་གོམ་འགྲོས་འཁྱོར་
བའི་མི་བསྲུན་ཡིད་ཀྱི་གླང་བོ་དབུ་མའི་གཞུང་ལམ་དུ་བཀོལ་ན་སྙམ་པའི་འཆར་སྒོ་དྲི་ཟའི་རྒྱུད་དུ་བཀུག་པའི་རང་སྒྲ་ཞེས་
བྱ་བ་འདི་ནི་ཕྱོགས་མེད་རྒྱལ་ཁམས་འགྲིམ་པའི་མང་ཐོས་སྤོང་བ་བ་བློབཟང་རྒྱ་མཚོ་སྤྲིན་ཞེས་བྱ་བས་གངས་རིའི་ཁྲོད་ཀྱི་བྱང་
ཆུབ་སེམས་དཔའ་ཕལ་མོ་ཆེའི་རིང་སྲེལ་གྱི་མཆོད་རྟེན་བཞུགས་པའི་གནས་ཤར་འབུམ་པར་སྐོར་བ་བགྱིད་སྐབས་སྨོན་འདུན་
ཤུགས་དྲག་བསྐྱེད་པའོ། །
126



ཅོ་ནེ་བླ་མ་བློ་བཟང་རྒྱ་མཚོའི་གསུང་ལས་ལྟ་མགུར་གྱི་སྐོར།
༄༅། །རང་ཉིད་དགེ་བར་བསྐུལ་བའི་གཏམ་ཚོགས་མགུར་མ་
འགའ་ཞིག་ཕྱོགས་སུ་བཀོད་པ་གསལ་དྭངས་སེམས་ཀྱི་རང་
མདངས་སྣ་ཚོགས་བཀྲ་བའི་ཟློས་གར་
ཞེས་བྱ་བ་བཞུགས་སོ།།
ན་མོ་གུ་རུ་ཨཱརྱ་ལོ་ཀེ་ཤཱ་རཱ་ཡ། མདོ་སྔགས་ལུང་རྟོགས་ཀྱི་གསེར་
འཁོར་རྩིབས་སྟོང་གིས། །ཐུབ་བསྟན་གླིང་བཞི་ཡི་ཁྱོན་ལ་དབང་བསྒྱུར་བ། །ཞང་
སྟོན་ཆོས་རྒྱལ་གྱི་ཞབས་སེན་འོད་དམར་འཕྲེང་། །ཆོས་ཀྱི་འཁོར་ལོ་རུ་དུས་ཀུན་
རྩེན་པར་མཛོད། །སེམས་ཉིད་དངུལ་དཀར་གྱི་མེ་ལོང་ཡངས་པོ་རུ། །དགའ་
སྡུག་འགྱུར་བ་ཡི་རི་མོ་ཆེས་མང་བ། །ཀུན་རྟོག་ཕྱིར་ཐོགས་ཀྱི་བག་ཆགས་ཚོན་
མདངས་བཞིན། །སྣ་ཚོགས་ངལ་མེད་དུ་འབྲི་བའི་ངང་ཚུལ་ལྟོས། །འཁོར་
བའི་ནགས་ལྗོངས་སུ་སྐྱེས་པའི་ཤིང་ལོ་འགའ། །ལས་རླུང་སྐྱི་བསེར་གྱི་ལྷགས་
པས་བསྐུལ་བ་ན། །སྐབས་འགར་བར་སྣང་གི་ཁམས་ན་འཕུར་མ་ལྡིང་། །ཕལ་
ཆེར་འདམ་རྫབ་ཀྱི་ས་ལ་མངོན་པར་ཆགས། །མི་ཁོམ་གནས་བརྒྱད་ཀྱི་སྨག་རུམ་
མུན་པའི་ཀློང་། །དལ་བརྒྱད་འབྱོར་བཅུ་ཡི་གློག་འོད་ཐེངས་གཅིག་འཁྱུག །སླར་
ཡང་ངན་སོང་གི་མུན་པའི་ཀློང་འཁོར་དུ། །ཚུད་པའི་ངང་ཚུལ་འདི་བསམ་གྱིན་
སྙིང་རླུང་ལྡིང་། །མི་རྟག་དྲན་པ་ཡི་ལྕག་གིས་ཉེར་བསྐུལ་ཏེ། །སེམས་རྟ་ཅང་
ཤེས་ཀྱི་ཁ་ལོ་ཆོས་ཕྱོགས་སུ། །བསྒྱུར་ནས་རྣམ་དཀར་གྱི་ཐང་ལ་གཅིག་རྒྱུགས་
ཀྱིས། །ཐར་བའི་སྐམ་ས་རུ་ཡུད་ཀྱིས་ནམ་ཞིག་ཕྱིན། །སྣ་ཚོགས་སྤྲོས་པ་ཡི་
སྤྲིན་ཕྲེང་རོལ་བ་འདི། །རྣོ་གསལ་རིག་ཤེས་ཀྱི་འཚུབ་རླུང་འཕྲུལ་འཁོར་གྱིས།།
127



ཅོ་ནེ་བླ་མ་བློ་བཟང་རྒྱ་མཚོའི་གསུང་ལས་ལྟ་མགུར་གྱི་སྐོར།
དོན་དམ་ཆོས་དབྱིངས་ཀྱི་མཁའ་ལ་སྟེར་བ་ཡི། །སེམས་ཉིད་གསལ་སྟོང་གི་
རང་གཤིས་ནམ་མཐོང་འགྱུར། །གཞན་ཕན་ལྷག་བསམ་གྱི་པད་ཚལ་ཉམས་བྱེད་
པའི། །རང་ཉིད་གཅེས་འཛིན་གྱི་བ་མོའི་རེག་བྱ་འདི། །གཏོང་ལེན་འཕྲུལ་འདེགས་
ཀྱི་འོད་སྟོང་ཟེར་ཕྲེང་གིས། །རྨེག་མེད་གཞིལ་བ་ཡི་དགའ་སྟོན་ནམ་མྱོང་འགྱུར།།
བདེ་སྡུག་བར་མ་ཡི་ཐང་དཀྱིལ་ཡངས་པོ་རུ། །འདོད་སྡང་རྨོངས་གསུམ་དུ་ཟློས་
གར་བསྒྱུར་བ་ཡི། །གསལ་དྭངས་རང་སེམས་ཀྱི་རྣམ་འགྱུར་སྣ་ཚོགས་སུ། །སྟོན་
པས་དུབ་པ་ཡི་ངལ་གསོ་ནམ་ཐོབ་འགྱུར། །མང་ཐོས་སྦྲང་ཆང་གིས་མྱོས་པའི་
དར་དིར་གླུ། །འཁྲུལ་བའི་ཀུན་རྟོག་བཞིན་འདི་ན་དབྱངས་སུ་གྱེར། །སྒྱུ་ལུས་
ཕུང་བོ་ཡི་མེ་ཏོ ག་ཆེར་རྙིང་བས། །གསལ་རིག་རང་སེམས་ཀྱི་བུང་བ་འཕུང་
ལ་ཉེ། །ཡང་གཅིག་རང་ཉིད་ཀྱི་སྐྱོན་ཡོན་ལེགས་བཞག་ནས། །གཞན་དག་
ཅི་བྱ་ཡི་ངང་ཚུལ་རྟོག་ལ་ཞུགས། །དམ་པའི་ལེགས་མཛད་ཀྱིས་ཡི་རང་སྙིང་
ལ་བསྐྲུན། །གཞན་དག་བྱ་སྤྱོད་ཀྱིས་གད་མོ་ཁོང་ནས་སློང༌། །མཁས་འགའ་
གཞུང་ལུགས་ཀྱི་རྒྱ་མཚོ་ཆེན་པོ་རུ། །རྣམ་དཔྱོད་བློ་གྲོས་ཀྱི་གྲུ་རྫིང་ལེགས་བཙུགས་
ཏེ༑ ༑གུས་རྟག་བརྩོན་པ་ཡི་དར་པོ་ཆེ་འཕྱར་ནས། །དགོངས་དོན་ཡིད་བཞིན་
གྱི་ནོར་བུ་བླངས་པས་ཚིམ། །གཞན་དག་བཀའ་པོད་ཀྱི་མཚོ་འགྲམ་བྱེ་ཐང་དུ།།
དགོངས་དོན་ལོག་པ་ཡི་མཆིང་བུའི་རྡོ་བ་དག །རྙེད་ནས་འཆད་རྩོམ་གྱི་ཚོང་དུ་
ལེགས་བཀྲམ་སྟེ། །དེད་དཔོན་མཁས་པ་ཚོའི་བཞིན་འཛུམ་སློང་བས་བྲེལ། །ཀུན་
ཀྱང་རང་སོ་རུ་མི་གནས་གཡོ་བའི་གཤིས། །གློག་གི་གར་མཁན་གྱི་རྗེས་སུ་སྙེགས་
པ་ཡང་། །རྟག་བརྟན་ཐེར་ཟུག་ཏུ་ཞེན་པའི་བློ་ངན་འདིས། །ཆགས་སྡང་ཀུན་
རྟོག་གི་འཁྲུལ་འཁོར་ཅི་ཡང་སྤེལ། །གྲངས་མེད་བསྐལ་བ་ཡི་བགྲོད་དགོས་བཤུལ་
ལམ་རིང་། །སྙིགས་དུས་ཚེ་ཐུང་ལ་ཡུད་ཀྱིས་ཕྱིན་བྱེད་པའི། །ཐབས་ལམ་རྡོ་
128



ཅོ་ནེ་བླ་མ་བློ་བཟང་རྒྱ་མཚོའི་གསུང་ལས་ལྟ་མགུར་གྱི་སྐོར།
རྗེ་ཡི་འགྲོས་ཀྱི་རྐང་སྟབས་གར། །ཨེ་ཝཾ་ཟུང་འཇུག་གི་ས་ལ་ནམ་ཞིག་བསྒྱུར།།
སྔོན་བྱས་རྣམ་དཀར་གྱི་ཀླུང་རྒྱུན་ཇི་སྙེད་ཀུན། །དོན་མེད་བྱེ་ཐང་གི་སྦུབས་སུ་
མི་ནུབ་པར། །བྱང་ཆེན་རྒྱ་མཚོ་རུ་མྱུར་བ་མྱུར་བགྲོད་དེ། །འཕྲིན་ལས་རླབས་
ཕྲེང་གི་རྩེ་དགས་རོལ་གྱུར་ཅིག །ཅེས་རང་ཉིད་དགེ་བར་བསྐུལ་བའི་གཏམ་གསལ་དྭངས་སེམས་ཀྱི་
རང་གགས་དྲི་བྲལ་ངག་གི་པིར་གྱིས་བྲིས་པའི་ཚོན་མདངས་ཞེས་བྱ་བ་འདི་ཡང་མང་ཐོས་སྒྲུབ་ལ་གཡེལ་བ་བློ་བཟང་རྒྱ་མཚོ་
སྤྲིན་གཙུག་ལག་ཆོས་ཀྱི་འདོད་འཇོར་འབོད་པས། ཆོས་གྲྭ་ཆེན་པོ་བཀྲ་ཤིས་ལྷུན་པོ་དཔལ་གྱི་སྡེ་ཆེན་ཕྱོགས་ཐམས་ཅད་ལས་
རྣམ་པར་རྒྱལ་བའི་གླིང་གི་གར་འདུགཨུཏཔལ་བརྩེགས་པའི་གུར་ཁང་དུ་སྨོན་འདུན་ཤུགས་དྲག་བསྐྱེད་དེ་སྤེལ་བའོ། །
ས་བམས་ཆུང་ལས་
༄༅། །རྟག་འཛིན་གདོན་གྱིས་གཙེས་བའི་མུན་པའི་སྨག་རུམ་དུ་
ཐང་གཅིག་འཆི་བ་དྲན་པའི་གློག་གི་གར་མཁན་
གཡོ་བའི་སྟངས་སྟབས་ཞེས་བྱ་བ།
ན་མོ་གུ་རུ་ཨཱརྱ་ལོ་ཀེ་ཤཱ་རཱ་ཡ། དཔལ་གསང་གསུམ་སྒྱུ་མའི་འཕྲུལ་
འཁོར་གྱིས། །ཞིང་མཁའ་ཁྱབ་འགྲོ་བའི་རེ་སྐོང་བ། །ཕ་བཞད་པའི་རྡོ་རྗེའི་
ཞབས་སེན་ནོར། །ཡོངས་དགོས་འདོད་ཀུན་འབྱུང་སྙིང་གར་བསྟེན། །དུས་
རྟག་པར་སེམས་ཀྱི་རི་ཀླུང་ཀུན། །གདོན་རྟག་འཛིན་མུན་པས་མནན་གྱུར་ཀྱང་།།
རྐྱེན་སྣ་ཚོགས་ཚ་གྲང་འཁྲུགས་པ་ཡིས། །སེམས་འགྱུར་བའི་གློག་ཕྲེང་འདི་ལྟར་
གཡོ། །སྤང་གཡུ་ལོ་རྒྱས་པའི་དགའ་ཚལ་དུ། །མདོག་དབྱིབས་ལེགས་མེ་
ཏོག་མགོ་ལྕོག་ལྡེམ། །ཉིན་མཚན་མོའི་ཚ་གྲང་རེས་མྱོང་སྟེ། །ཞག་རེ་རེ་བཞིན་
དུ་གཟི་མདངས་ཉམས། །རྐྱེན་འདིས་ཀྱང་སྒྱུ་ལུས་བཟེ་རེ་ཅན། །ནད་འབྱུང་
བོས་རྟག་འཚེ་ཡིད་བརྟན་བྲལ། །དོན་དེ་ཕྱིར་ཚེ་འདིའི་གཉེན་གྱིས་ཅི། །གཉེན་
129



ཅོ་ནེ་བླ་མ་བློ་བཟང་རྒྱ་མཚོའི་གསུང་ལས་ལྟ་མགུར་གྱི་སྐོར།
བསླུ་མེད་ལྷ་ལ་རེ་ལྟོས་འཆའ། །ལྷོ་ནམ་མཁའི་དབྱིངས་ནས་ལྷོ་སྤྲིན་བརྡོལ། །ཚུགས་
མི་བརྟན་ལང་ལོང་གཡོ་བ་ཅན། །སྦྲང་ཆར་བའི་ཐིགས་པ་འབེབས་རྩོམ་པ། །རླུང་
འཚུབས་མས་གཏོར་ཏེ་དབྱིངས་སུ་ཡལ། །རྐྱེན་འདིས་ཀྱང་འབྱུང་ལུས་གཡོ་
བ་ཅན། །རླུང་ཚ་གྲང་འཐབ་པས་མྱུར་འཇིག་སྙམ། །དོན་དེ་ཕྱིར་ཚེ་འདིའི་གྲོགས་
ཀྱིས་ཅི། །གྲོགས་གཏད་ཐུབ་རྣམ་དཀར་ལས་ལ་རེ། །ས་དོག་མོའི་ནགས་ཀྱི་
ཚང་ཚིང་དུ། །ལྗང་གཡུ་ལོ་རྒྱས་པའི་བཟའ་ཤིང་རྩེར། །ཟས་ཞིམ་མངར་ཅན་
གྱི་འབྲས་བུ་སྨིན། །ཁོ་སྨིན་ཞིང་མི་སྡོད་ས་ལ་འབྲུལ། །རྐྱེན་འདིས་ཀྱང་ལས་
ཀྱིས་སྐྱེས་སོ་ཅོག །མཐར་འཆི་བས་སྡུད་པའི་ངང་ཚུལ་དྲན། །དོན་དེ་ཕྱིར་ཚེ་
འདིའི་ནོར་གྱིས་ཅི། །ནོར་འཛད་མེད་ཐོས་པ་སྙིང་ལ་གསོག །ཤར་ས་འཛིན་
སྤོ་མཐོའི་དབུ་རྩེ་ནས། །གཟི་བཀྲག་འབར་ཉི་དཀྱིལ་དགུང་ལ་ཤར། །ཁོ་སྐད་
ཅིག་ངལ་གསོ་མེད་པར་ནི། །ནུབ་རི་བོའི་རྩེ་མོར་རིང་བར་ཆས། །རྐྱེན་འདིས་
ཀྱང་སྐྱེས་པའི་ཉིན་མོ་ནས། །མཐར་འཆི་བར་ཕྱོགས་སྙམ་བློ་མ་བདེ། །དོན་དེ་
ཕྱིར་ཚེ་འདིའི་དཔོན་གྱིས་ཅི། །དཔོན་བརྩེ་ལྡན་རྒྱལ་བའི་བཀའ་ཁྲིམས་བརྩི། །བྱང་
རྫ་རི་སྨུག་པོའི་མགུལ་བ་ནས། །ཆབ་གཙང་མའི་ཕུད་ཀྱི་རྒྱུན་བཟང་བརྡོལ། །ཁོ་
གཉེར་མ་གཅིག་རྗེས་གཅིག་འབྲང་སྟེ། །ལྷོ་རྒྱ་མཚོའི་ཀློང་དུ་དལ་གྱིས་འབབ།།
རྐྱེན་འདིས་ཀྱང་གསོན་དབུགས་གཅིག་རྗེས་སུ། །གཅིག་སྙེགས་པས་འཛད་སྙམ་
བློ་མ་བདེ། །དོན་དེ་ཕྱིར་ཚེ་འདིའི་གཡོག་གིས་ཅི། །གཡོག་ཚེགས་ཡང་དད་
བརྩོན་ཤེས་རབ་བསྟེན། །དུས་སྟོན་མཇུག་བུང་བའི་ན་ཆུང་མས། །རྣའི་དབང་
པོ་དལ་བའི་གོ་སྐབས་འཕྲོག །ནམ་དགུན་ཟླ་དུས་ཀྱིས་གཏུགས་པ་ན། །ཁོ་
གར་སོང་ཆ་མེད་ཉིད་དུ་ཐལ། །རྐྱེན་འདིས་ཀྱང་མགྲིན་པའི་པི་ཝང་གི །རྒྱུད་
ཆད་ལ་ཁད་སྙམ་བློ་མ་བདེ། །དོན་དེ་ཕྱིར་ཚེ་འདིའི་མིང་གིས་ཅི། །མིང་མཁའ་
130



ཅོ་ནེ་བླ་མ་བློ་བཟང་རྒྱ་མཚོའི་གསུང་ལས་ལྟ་མགུར་གྱི་སྐོར།
ཁྱབ་ཞིང་དུ་ཨེ་གྲགས་བལྟ། །དབྱར་གཡུ་འབྲུག་སྔོན་མོས་གློག་ཞགས་བསྐྱོད།།
མཐོ་ནམ་མཁའི་དབྱིངས་ནས་སྐད་གསང་ལྡིར། །ཐོག་སེར་བ་འབེབས་རྩོམ་འཇིགས་
བསྐྱེད་མོད། །དགུན་གར་སོང་གར་ཡོད་ཆ་མ་མཆིས། །རྐྱེན་འདིས་ཀྱང་མི་
ཀུན་རང་ཚོད་ཀྱིས། །དབང་ཤེད་མོས་འགྲན་བཞིན་འཆི་བར་མཐོང་། །དོན་དེ་
ཕྱིར་ཚེ་འདིའི་ཆེ་མཐོས་ཅི། །མཐོ་མཐར་ཐུག་རྒྱལ་ས་ཨེ་ཟིན་བལྟ། །སྔར་ཡུན་
འགྲོགས་འདྲིས་པ་ནང་མིའི་གྲས། །དྲིན་འཁོར་མེད་ཆོས་ཀྱི་བསྐྱངས་པ་འགའ།།
ནོར་ཕྲན་ཚེགས་འབྱུང་བའི་ངོར་ཕྱོགས་ཏེ། །ཚུར་ལོག་སྒྲུབ་ཅི་འཁྱོལ་བྱས་པས་
འགྱེས། །རྐྱེན་འདིས་ཀྱང་ཡུན་རིང་འགྲོགས་པ་ཡི། །སེམས་ལུས་དང་མཛའ་
གཅུགས་ཉམས་ཀྱིས་དོགས། །དོན་དེ་ཕྱིར་ཚེ་འདིའི་མཛའ་བས་ཅི། །མཛའ་
ཉམས་མེད་གཉུག་རླུང་དང་འདྲིས་བྱ། །དུས་ད་ནངས་ཡུན་རིང་འདུག་རྩིས་ཀྱིས།།
གྲོས་སྣ་ཚོགས་འདི་ལྟར་བྱེད་མོད་ཀྱང་། །ད་གནམ་གདོན་ཕོག་པས་གུམ་མོ་ཞེས།།
ཆས་འཚོང་དུ་བཀྲམ་པ་མང་ཞིག་མཐོང་། །རྐྱེན་འདིས་ཀྱང་དོ་ནུབ་མི་འཆི་བའི།།
གདེང་མེད་པ་རང་ཚོད་རང་གིས་ཐིག །དོན་དེ་ཕྱིར་སང་གི་བྱ་བས་ཅི། །སང་
དམྱལ་ཁམས་འགྲིམས་ན་ཨ་ཙ་མ། །གནས་འཁོར་བ་དྲི་ཟའི་གྲོང་ཁྱེར་དུ། །མ་
སྒྱུ་མའི་སྐྱེས་བུས་དགེ་སྡིག་འབྲས། །གཉིད་འཁྲུལ་བའི་རྨི་ལམ་ཇི་བཞིན་དུ།།
དོན་མི་བདེ་བདེན་པའི་ཚུལ་དུ་མྱོང༌། །སེམས་རང་བྱུང་རིག་པའི་ཁྱེའུ་ཆུང་། །ཡུལ་
ཆོས་དབྱིངས་སྟོང་ཉིད་མཛེས་མ་དང་། །སླར་འདུ་འབྲལ་མེད་པའི་གྲོགས་གྱུར་
ཏེ༑ ༑གཏན་དགའ་བདེས་འཚོ་བ་ནམ་ཞིག་ཨང་། །བློ་ཐང་གཅིག་ཆོས་ལ་ཕྱོགས་
པ་ཡི། །ཚུལ་བཟང་བོ་འདི་ཡི་རྒྱུན་སྲིངས་ནས། །འཕྲལ་འདི་སྣང་རྒྱ་ལས་མྱུར་
གྲོལ་ཏེ། །སླར་སྐྱེ་བའི་མཚོ་ཆེན་སྐྱེམས་གྱུར་ཅིག །ཅེས་རྟག་འཛིན་གདོན་གྱིས་གཙེས་
པའི་མུན་པའི་སྨག་རུམ་དུ་ཐང་གཅིག་འཆི་བ་དྲན་པའི་གློག་གི་གར་མཁན་གཡོ་བའི་སྟངས་སྟབས་ཞེས་པ་འདི་ནི་རྐྱེན་སྣ་
131



ཅོ་ནེ་བླ་མ་བློ་བཟང་རྒྱ་མཚོའི་གསུང་ལས་ལྟ་མགུར་གྱི་སྐོར།
ཚོགས་ཀྱིས་ཉེ་བར་བསྐུལ་ཏེ་གོང་གི་ཆོ་རིགས་སུ་སྐྱེས་པའི་རྟོག་གེར་ཞེན་པ་བློ་བཟང་རྒྱ་མཚོ་སྤྲིན་གཙུག་ལག་ཆོས་ཀྱི་འདོད་
འཇོར་འབོད་པས། ཆོས་གྲྭ་ཆེན་པོ་བཀྲ་ཤིས་འཁྱིལ་གྱི་གར་འདུག་ཆོས་ཀྱི་སྐྱེད་ཚལ་ལྔརིག་ལི་ཤིའི་མེ་ཏོག་རྣམ་པར་བཀྲ་
བའི་ལྡིང་ཁང་དུ་ཤར་མར་སྤེལ་བའོ། །
༄༅། །རང་ལ་ཕན་པར་སྨྲ་བའི་གཏམ་སེམས་ཀྱི་ཅང་ཤེས་ལེ་
ལོའི་གོམ་འགྲོས་ལས་དགེ་བའི་ལམ་དུ་གཅུན་པའི་
བསྐུལ་ལྕག་ཅེས་བྱ་བ། །
ན་མོ་གུ་རུ་ཨཱརྱ་ལོ་ཀེ་ཤྭ་རཱ་ཡ། བཀའ་མདོ་རྒྱུད་མ་ལུས་གདམས་ངག་
ཏུ༑ ༑ཚིག་གཅིག་གི་སྟེང་ནས་ངོ་སྤྲོད་པའི། །ཕ་ཞང་སྟོན་ཆོས་ཀྱི་རྒྱལ་པོ་
ཡིས། །འབངས་འཁོས་མེད་བློ་སྣ་ཆོས་ལ་དྲོངས། །གཞུང་ཟབ་མོའི་དགོངས་
དོན་མི་འཚོལ་བར། །ཚིག་ཐལ་ཕྱིར་བསྒྲིགས་པའི་རྟོག་གེ་བས། །ཚེགས་དཀའ་
བས་འབད་པ་འབྲས་མེད་སོང་། །ད་འབྲས་ཡོད་བྱ་ཕྱིར་བསྐུལ་མ་འདེབས། །སྔོན་
བསོད་ནམས་བརྒྱ་ཡིས་ལེགས་བསྐྲུན་པའི། །རྟེན་རྙེད་པར་དཀའ་བའི་མི་ལུས་
འདིས། །ཕུགས་གཏན་གྱི་དོན་གོ་མི་སྒྲུབ་པར། །ད་དོན་མེད་གཏོང་བར་མི་
- ས་སམ། །སྤྱིར་འདུས་བྱས་ཆོས་ལ་མི་འཇིག་གང་༌། །སྒོས་ད་ལྟའི་ཚེ་ཚད་
ག་འགའ་སྟེ། །དེང་ཚེ་ཚད་ཐུབ་པའང་རེ ས་འགའ་ཙམ། །འཕྲལ་རྣམ་
གཡེང་བྱེད་པ་ཁྱོ ད་ཁེམ་མམ། །དེང་ཚེ་ལོ་བཞི་བཅུ་ཁ་རལ་དུས། །ལོ་བཅུ་
ཕྲག་གསུམ་དང་ཕྱེད་ནི་ཐལ། །ད་རྗེས་ནས་ཇི་ཙམ་འདུག་པ་སོམས། །བློ་ཕྱི་
རྩིས་ཆེ་བ་མ་འཁྲུལ་ལམ། །སྔོན་སྐྱེས་པའི་ནུབ་མོ་ནས་བཟུང་སྟེ། །མཐར་
འཆི་བའི་ཕྱོགས་ལ་གོམ་པ་ཆས། །དུས་སྐད་ཅིག་ངལ་གསོ་་མེད་འགྲོ་བ། །ཁྱོད་
132



ཅོ་ནེ་བླ་མ་བློ་བཟང་རྒྱ་མཚོའི་གསུང་ལས་ལྟ་མགུར་གྱི་སྐོར།
ཤེས་རབ་ཅན་གྱིས་མ་ཤེས་སམ། །བར་མྱུར་བའི་འཆི་བདག་བསུ་མ་ཡང་། །དུས་
ཡུད་ཙམ་མི་སྡོད་འོངས་ལགས་ན། །ཁྱོད་མིག་རྒྱང་ཅན་གྱི་བློ་མཛངས་པོ། །དོན་
འདི་ལ་ཟོན་ཞིག་མི་དགོས་སམ། །ཉིན་གཅིག་ལ་ཉི་ཁྲི་ཆིག་སྟོང་སོགས། །དབུགས་
རྒྱུ་བའི་གྲངས་ཚད་སྨྲ་བཞིན་དུ། །ཚེ་ལོ་དང་དེ་ཟླ་དེ་ཉིན་དང༌། །ཉིན་དབུགས་
ཀྱིས་ཟད་པ་མ་ཚོར་རམ། །ཚུལ་དེ་ལྟར་ཟད་ཅིང་འགྲོ་བ་ལ། །རྐྱེན་གང་གིས་
ལྡོག་པར་མི་ནུས་ན། །དམའ་འཚོ་སྐྱོང་མཐོན་པོའི་ངོ་འཛིན་དང༌། །མིང་སྙན་
གྲགས་བསྒྲུབ་པ་ཁྱོད་ཁོམ་མམ། །རང་སེམས་རྒྱུད་གྱོང་པོར་ལུས་བཞིན་དུ། །འཁོར་
དགེ་ཕྲུག་སྐྱོང་བ་ངལ་བའི་ལས། །དོན་དེ་ཕྱིར་རང་སེམས་མ་བཏུལ་བར། །གཞན་
འདུལ་བའི་གཤོམས་རས་དགོས་ཡོད་དམ། །སྤྱིར་འཁོར་བ་ཟེར་བའི་བཙོན་རར་
ཚུད། །སྒོས་ངན་འགྲོའི་འོབས་ཀྱི་གཡང་ཁར་སླེབ། །དུས་ད་ལྟ་བྲོས་ན་ཐར་
སྲིད་པས། །སོས་དལ་བར་འདུག་པ་མ་འཁྲུལ་ལམ། །ལྕགས་འབར་བའི་ས་
གཞི་ལེབ་མོའི་སྟེང་། །ལུས་འགྲེ་ལྡོག་བྱེད་ཅིང་ཆོ་ངེ་འདེབས། །སེམས་འགྱོད་
པའི་མེ་ཡིས་སྲེག་གྱུར་ཀྱང་། །དེ་ཕྱིས་པས་སྡུག་གྱོང་མ་ཡིན་ནམ། །སྔོན་ཡ་
མཐའ་གཏུགས་པ་མེད་པ་ནས། །མར་ངན་སོང་གནས་སུ་གཏན་ཡུལ་བྱས། །དུས་
ད་ལྟ་གཅིག་པུ་སྟེས་དབང་གིས། །སྐྱབས་ཆོས་དང་མཇལ་བ་ངོ་ཤེས་སམ། །སྟེང་
ལྷ་ཡུལ་བདུད་རྩིའི་ཟས་ལ་སྤྱོད། །འོག་དམྱལ་བར་ཁྲོ་ཆུ་ཁོལ་མ་འཐུང་། །དོན་
རང་དགར་དེ་ལྟར་མི་འབྱུང་བས། །ལས་དཀར་ནག་ནུས་མཐུར་མི་དཔོག་གམ།།
བར་ཡུལ་ཁམས་འདི་ནའང་འགྲོ་བའི་རིས། །དབང་ཆེ་ཆུང་བཟང་ངན་སྣ་ཚོགས་
འདི། །སྔོན་རང་གིས་བསགས་པའི་ལས་སྐལ་ལ། །དུས་ད་ལྟ་སྤྱོད་པ་མ་ལགས་
སམ། །དེང་བླང་དོར་སྣང་བ་གསལ་དུས་འདིར། །ཤེས་བཞིན་དུ་སྤང་བླང་མི་
བྱེད་ན། །ཕྱིས་ངན་སོང་གནས་སུ་མི་བཟད་པའི། །སྡུག་བསྔལ་བས་གཟིར་ཚེ་
133



ཅོ་ནེ་བླ་མ་བློ་བཟང་རྒྱ་མཚོའི་གསུང་ལས་ལྟ་མགུར་གྱི་སྐོར།
ལོང་ཡོད་དམ། །ཡོངས་སྡུག་བསྔལ་ཀུན་གྱི་སྣ་འདྲེན་པའི། །ལུས་མི་གཙང་
ཟག་བཅས་ཕུང་པོ་ཁུར། །སྔོན་ཡན་ལ་འཁུར་བ་དེ་ཀས་ཆོག །ད་ཨ་ཐང་ཆད་
པ་མི་འདའ་འམ། །ཕོངས་ཀུན་ལ་སྦྱོར་བའི་ཉོན་མོངས་པ། །དུས་རྒྱུན་ཆགས་
གནོད་པའི་བགེགས་ཀྱི་གཙོ། །གདོན་རང་གི་སྙིང་ལ་བཅུག་བྱས་ནས། །ཕྱིའི་
གདོན་ལ་ཟོན་བྱེད་མ་འཁྲུལ་ལམ། །ཡོངས་ཉོན་མོངས་ཉེས་སྐྱོན་རྩ་བ་ནི། །ཕར་
བཏགས་ཉམས་མེད་པར་གདགས་གཞིའི་ངོས། །ཚུར་གྲུབ་པར་འཛིན་པའི་ངར་
འཛིན་གདོན། དེའི་སྐྱོན་མཚང་བལྟ་བ་གནད་མིན་ནམ། །སྔོན་མུ་མཐའ་མེད་
པའི་དུས་ཤིག་ནས། །བློ་མ་རིག་འཁྲུལ་བའི་དབང་སོང་སྟེ། །ལས་མི་དགེ་ཆུ་
བོའི་རྒྱུན་བཞིན་བསགས། །དེའི་རྣམ་སྨིན་མྱོང་མཁན་ཁྱོད་མིན་ནམ། །རྐྱེན་
སྲེད་ལེན་གཉིས་ཀྱིས་གསོས་པ་འགའ། །སྲིད་ཕྱི་མ་འགྲུབ་པའི་ནུས་ཅན་འགྱུར།།
གང་མ་ཚང་མེད་པའི་རྒྱུ་དེ་ལས། །འབྲས་འབྱུང་བ་སུ་ཡིས་འགོག་ནུས་སམ།།
དག་མ་དག་བརྟན་གཡོའི་མྱུ་གུ་ཀུན། །ནང་སེམས་སྟེང་ས་བོན་དེ་ལས་བྱུང༌།།
དོན་དེ་ཕྱིར་ཕྱི་ཡི་ས་བོན་ལས། །མཐུ་ནུས་འཕེལ་ཆེ་བ་མ་ལགས་སམ། །ཚུལ་
དེ་ལྟར་ལེགས་པར་དཔྱད་པ་ན། །ལས་ཚོགས་བསགས་སྒྲིབ་སྦྱོང་མ་གཏོ གས་
པ༑ ༑གཏན་བདེ་བ་སྒྲུབ་པའི་ཐབས་དམ་པ། །གཞན་གང་ཞིག་བཙལ་བས་རྙེད་
ལཊ་སམ། །ཡོངས་འགྲོ་བ་ཀུན་གྱི་མར་བྱས་པའི། །གྲངས་མཆིས་ན་འཁོར་
བའི་སྔོན་མཐའ་གྲུབ། །དེ་འདོད་ན་རྒྱུ་མེད་འགྱུར་བས་ཁེགས། །དོན་དེ་ཕྱིར་
ཡལ་བར་འདོར་ཕོད་དམ། །ཡོངས་ནམ་མཁའི་མཐས་གཏུགས་སེམས་ཅན་གྱི།།
སྡིག་སེལ་ཞིང་བདེ་བ་རྫོགས་འདོད་པའི། །དཔལ་བྱང་ཆུབ་སེམས་ཀྱི་བསོད་ནམས་
གང༌། །ཉུང་གོ་ཡུལ་རིགས་པས་མི་དཔོག་གམ། །བློའི་འགྱུར་བ་སྐད་ཅིག་
གཅིག་གིས་ཀྱང༌། །དུས་བསྐལ་བར་དམྱལ་བའི་མེ་རུ་སྲེག །ཚུལ་དེ་བཞིན་
134



ཅོ་ནེ་བླ་མ་བློ་བཟང་རྒྱ་མཚོའི་གསུང་ལས་ལྟ་མགུར་གྱི་སྐོར།
དགེ་བློ་ཐང་གཅིག་གིས། །འབྲས་མུ་མེད་འབྱིན་པའང་མ་མཆིས་སམ། །རང་
ཉོན་མོངས་སྒྲོག་གིས་བཅིངས་བཞིན་དུ། །མ་འགྲོ་བ་སྒྲོལ་ལ་མཐུ་ཆུང་བས། །དུས་
ཇི་སྲིད་གཞན་དོན་ལྷུན་གྲུབ་པའི། །སྐྱབས་སངས་རྒྱས་བསྒྲུབས་ན་མི་ལེགས་
མམ། །དེང་ཆོས་ཀྱི་མཐུན་རྐྱེན་འཛོམ་དཀའ་བ། །ནང་འཇུངས་སེམས་འདི་
ཡིས་ལན་འདུག་པས། །ལུས་ལོངས་སྤྱོད་དགེ་རྩའི་འབྲས་བུ་བཅས། །ཕར་
གཏོང་སེམས་སྤེལ་བ་མི་ལེགས་སམ། །རང་ཁས་བླང་སྔོམ་གསུམ་བཅས་མཚམས་
མ༑ ༑ཇི་མི་སྙམ་འདུག་འདིས་སྐད་ཅིག་རེར། །སྡིག་ལྟུང་བའི་ཕུང་བོར་གྱུར་
གདའ་ན། །དུས་ལན་དྲུག་བསྔོ་བགྲངས་མི་བྱེད་དམ། །རང་ཁྲོ་བཟོད་ཉེས་ཕན་
ཤེས་བརློམ་བཞིན། །ཚུར་བཟོད་པར་བསྐུལ་བའི་མ་རྒན་ལ། །སླར་ཁྲོ་བར་བྱེད་
པའི་ངང་ཚུལ་ནི། །བློ་ཤེས་རབ་ཅན་གྱི་ལུགས་ཡིན་ནམ། །ལས་རྣམ་དཀར་
དྲོད་ཀྱིས་དབེན་པ་ཡིས། །སེམས་འཁྱག་པའི་སྦུབས་སུ་ཆུད་པ་འདི། །སྔོན་
ལེ་ལོའི་དགྲ་ཡིས་བསླུས་པས་ནོངས། །ད་འཆི་བདག་ཁར་ཕྱོགས་ཁྱོད་དལ་ལམ།།
ཆེམས་གཡེང་བའི་བཟླས་བརྗོད་དཀའ་ཐུབ་སོགས། །དོན་ཆུང་བར་དེ་ཉིད་རིགས་
པས་གསུངས། །དོན་དེ་ཕྱིར་སེམས་བསྲུང་བརྟུལ་ཞུཊ་ལ། །སྒོ་ཀུན་ནས་འབད་
པ་གནད་མིན་ནམ། །ཡོངས་འཁོར་འདས་ཆོས་རྣམས་མ་ལུས་པ། །དོན་ཡིན་
ལུགས་དཔྱོད་པས་བཙལ་བ་ན། །ཁོ་རང་ཚུགས་ཐུབ་པ་མི་གདའ་ན། །སླར་ཨ་
འཐས་ཞེན་པ་མ་འཁྲུལ་ལམ། །ང་ཟེར་བའི་གདགས་གཞི་མཐར་ཐུག་པ། །སྙིང་
མ་རིག་སྒོ་ངའི་སྦུབས་ཆུད་པའི། །གཞི་གཉུག་མ་ཕྲ་བའི་རླུང་སེམས་ལ། །སྐྱབས་
རེ་ལྟོས་བཅོལ་ན་མི་ལེགས་སམ། །ཆས་སུདྷཱི ་ས་རིའི་སེམས་ཀྱི་གླང༌། །ཕྱིས་
བྱ་བཞག་ཐང་ལ་འཁྱམས་པའི་སྐབས། །སླར་དྲན་པའི་མཆིལ་པས་དབང་བྱས་
ཏེ། །གཏམ་འདི་སྐད་རང་ལ་བསྐུལ་ལྕག་བཏབ། །ཅེས་རང་ལ་ཕན་པར་སྨྲ་བའི་གཏམ་སེམས་
_135



ཅོ་ནེ་བླ་མ་བློ་བཟང་རྒྱ་མཚོའི་གསུང་ལས་ལྟ་མགུར་གྱི་སྐོར།
ཀྱི་ཅང་ཤེས་ལེ་ལོའི་གོམ་འགྲོས་ལས་དགེ་བའི་ལམ་དུ་གཅུན་པའི་བསྐུལ་ལྕག་ཅེས་བྱ་བ་འདི་ནི་ཡུལ་ལྷོ་ཕྱོགས་ཆས་པ་གོང་
ཆེ་རིགས་སུ་སྐྱེས་པའི་བློ་བཟང་རྒྱ་མཚོ་སྤྲིན་དུ་འབོད་པས་ཆོས་གྲྭར་འགྲིམ་པའི་སྐབས་ཞིག་རྟོག་གེར་ཧ་ཅང་ཞེན་ཆེ་བ་དྲན་
པས་ཟིན་ཏེ་ཐོས་བསམ་སྒོམ་པ་གཅིག་ཏུ་དྲིལ་བ་སྔོན་བྱོན་དམ་པའི་གཤེགས་ཤུལ་དུ་བློ་ཁ་བསྒྱུར་བའི་རེ་འདུན་སྙིང་ལ་བཅངས་
པ་ཚིག་གི་ལམ་དུ་འཕོས་པའི་རི་མོའོ། །
༄༅། །སྲིད་པའི་འགྱུར་བ་གློག་གི་གར་མཁར་རྗེས་སུ་གསལ་
རིག་སེམས་ཀྱི་རྐང་སྟབས་བསྒྱུར་བའི་ངང་
ཚུལ་བརྗོད་པའི་ཀ་ཕྲེང་ཞེས་བྱ་བ།
བླ་མ་སྤྱན་རས་གཟིགས་ལ་ཕྱག་འཚལ་ལོ། །ཀ་ནས་དག་པའི་ཆོས་དབྱིངས་
འགྱུར་མེད་ཀློང༌། །ཁ་དྲག་ཆེ་ཆུང་འགྱུར་བ་གློ ག་གི་གར། །ག་ཏའི་སྔོན་དུ་
སྣ་བདུན་གྱིས་བསུ་བའི། །ང་ལས་ནུ་ཡང་རི་བོའི་སྤོ་ནས་ལྷུང༌། །ཅ་ཅོའི་གླུ་
དབྱངས་ལེན་པའི་གར་མཁན་གྱི། །ཆ་ལུགས་ཇི་བཞིན་སྲིད་འབྱོར་གཡོ་བའི་ཆོས།།
ཇ་སྦྱོར་ཡུན་ལའང་འབྲལ་གླགས་མེད་པ་འགའ། །ཉ་མོ་མཚོ་ལས་འདོན་བཞིན་
གཏན་འབྲལ་བྱེད། །ཏ་ལའི་འདབ་ལྟར་རྒྱས་པའི་དཔལ་འབྱོར་ཡང༌། །ཐ་གའི་
རྐང་སྟབས་ཇི་བཞིན་འགྱུར་བའི་གཤིས། །ད་ལྟའི་འགྲེང་ཞིང་གཡོ་བའི་ལུས་
པོ་ཡང་། །ན་འཆིས་མགལ་དུམ་ཇི་བཞིན་ས་ལ་འགྱེལ། །པ་ཏྲ་ཧ་སོགས་རོལ་
མོས་སྔོན་བསུ་བའི། །ཕ་རོ ལ་གནོན་པའི་རཱ་ཛཱའང་ཡང་བྲན་འགྱུར། །བ་ལང་
རྨིག་ཐོགས་དུད་ཅིང་འགྲོ་བ་ཡང་། །མ་ལུས་གླིང་བཞིའི་ཁྱོན་ལ་འཁོར་ལོས་
སྒྱུར། །ཙ་ན་ཀ་འདྲའི་ས་སུལ་སྲིན་འབུ་ཡང་། །ཚ་ཟེར་ཅན་བཞིན་ས་སྟེང་འབར་
བ་ཐོབ། །ཛ་ལང་དྲེགས་པས་མྱོས་པའང་སྐད་ཅིག་གིས། །ཝ་མོ་གལ་དུ་ཚུད་
136



ཅོ་ནེ་བླ་མ་བློ་བཟང་རྒྱ་མཚོའི་གསུང་ལས་ལྟ་མགུར་གྱི་སྐོར།
འདྲའི་མིག་ཆུ་ཅན། །ཞྭ་ལྟར་གཙུག་ཏུ་བཀུར་བའི་རྗེ་བོ་ཡང༌། །ཟ་མའི་ལྷག་
མས་འཚོ་བའི་སློང་མོར་འགྱུར། །འོ་ཅག་མཐོ་རིས་གནས་ན་བག་ཡངས་སྤྱོད།།
ཡ་ང་དམྱལ་བའི་གནས་སུ་སྤྱིའུ་ཚུགས་འགྲོ། །རཱ་ཛཱ་འབངས་ཀྱི་སྲོག་ལ་དབང་
བ་ཡང་། །ལ་གོར་གཤིན་རྗེའི་དབྱུག་པས་རང་སྲོག་འདོར། །ཤ་ཁྲག་གཡོས་
སུ་སྦྱར་ནས་མ་ཟོས་གོང་། །ས་མྱུལ་སྲིན་པོའི་ཟས་སུ་གྱུར་པའང་མཐོང་། །ཧ་
ལའི་དུག་ལྟར་སྤྱད་ན་ཉེས་ཆེ་བའི། །ཨ་ཧོ་སྲིད་པའི་འབྱོར་པར་ཡིད་བརྟན་ཅི།།
ཨེ་མ་ད་ལྟའི་སེམས་ཀྱི་འགྱུ་བ་འདི། །མི་བརྟན་མྱུར་དུ་ཡལ་བས་དྲན་རྒྱུན་སྲོངས།།
བློ་སྣ་སྟངས་ཤིག་འཕྲལ་གྱི་བྱ་བ་ལ། །བཟང་བོའི་ལས་སྣང་ནུབ་ལ་ཉེ་བས་སོ།།
འཇིག་རྟེན་ཕྱི་མ་ཟེར་བའི་མཐའ་རིང་བོའི། །སྐྱེ་བའི་རྒྱ་མཚོའི་ཆུ་ཐིགས་བགྲང་
བར་འཚལ། །ཅེས་སྲིད་པའི་འགྱུར་བ་གློག་གི་གར་མཁར་རྗེས་སུ་གསལ་རིག་སེམས་ཀྱི་རྐང་སྟབས་བསྒྱུར་བའི་
ངང་ཚུལ་བརྗོད་པའི་ཀ་ཕྲེང་ཞེས་བྱ་བ་འདི་ནི་དྲང་སྲོང་ཆེན་པོའི་རྗེས་སུ་ཞུགས་པར་ཁས་འཆེས་པའི་དགེ་སྦྱོང་སུ་དྷི་ས་མུ་དྲར་
འབོད་པས་ཤུགས་བྱུང་དབྱངས་སུ་བླངས་པ་སླར་ཡང་ཡང་དྲན་པའི་བརྗེད་ཐོར་བཀོད་པའོ། །
ག
༄༅། །རང་ཉིད་དགེ་བར་བསྐུལ་བའི་གཏམ་གྱི་སྦྱོར་བ་
ངན་ཞེན་གཉིད་ལས་སློང་བའི་དྲི་མེད་ཚིག་གི་
བསང་གཏོར་ཞེས་བྱ་བ།
ན་མོ་གུ་རུ་ཨཱརྱ་ལོ་ཀེ་ཤཱ་རཱ་ཡ། སྐུ་ལ་རྒྱལ་ཀུན་ཞིང་གི་བཀོད་རྫོགས།།
གསུང་ལ་ཆོས་ཀྱི་སྒོ་མོ་ཟད་པ་མེད། །ཐུགས་ལ་རྣམ་ཀུན་མངོན་རྫོགས་བྱང་ཆུབ་
པ༑ ༑འགྲོ་ལ་བརྩེ་བའི་དབང་གྱུར་ཡབ་རྗེས་སྐྱོངས། །གཞན་ལ་ཆོས་ཀྱི་བགྲོ་
བ་བྱེད་དགའ་ཞིང་། །རང་ལ་ཆོས་ཀྱི་དྲི་ཙམ་མི་བྲོ་བའི། །སྙིང་ལ་འདོད་ཁམས་
137



ཅོ་ནེ་བླ་མ་བློ་བཟང་རྒྱ་མཚོའི་གསུང་ལས་ལྟ་མགུར་གྱི་སྐོར།
བདག་པོས་བྱིན་རླབས་པ། །ཁྱོད་ལ་ཕན་པའི་གཏམ་འགའ་སྨྲ་བས་ཉོན། །ལུས་
ལ་མེ་ལྕེ་འབར་བའི་གོས་གྱོན་ཡང་། །སེམས་ལ་དྲོ་བའི་ཆ་ཙམ་མ་དམིགས་པའི།།
ཚེ་ལ་ཟད་པ་མེད་པའི་དམྱལ་ཁམས་དེར། །རང་ལ་བརྩེ་གང་མི་འགྲོའི་ཐབས་ཤིག་
འཚལ། །མཛའ་དང་སྡང་བ་འབྱོར་རྒུད་རྗེས་འགྲོ་བའི། །གཉེན་དང་གྲོགས་
ལ་ཡིད་བརྟན་ཅི་ཞིག་ཡོད། །མངོན་དང་ལྐོག་ཏུ་ལྕེ་གཉིས་གཡོ་བ་ལ། །སེམས་
དང་ལྡན་པ་སུ་ཞིག་ཡིད་རབ་རྟོན། །འཁོར་བའི་གནས་ནི་གང་དུ་གནས་ཀྱང་རུང་།།
སུ་ཞིག་སྡུག་དང་འགྲོགས་ཀྱང་སྡུག་བསྔལ་ཏེ། །སྐྱབས་གཅིག་བུ་རམ་ཤིང་
པས་བུ་སློབ་ལ། །གསུང་བ་དེ་ལྟར་འདི་ན་དེ་ལྟར་སྣང་། །སྲིད་པ་སྒྱུ་མ་མཁན་
པོས་ལེགས་བསྐྲུན་པའི། །སྲིད་གསུམ་སྒྱུ་མའི་གྲོང་ཁྱེར་འགྲིམ་པ་ལ། །སྲིད་
ན་རེ་བའི་ལྟོས་ཡུལ་རྣམ་དཀར་ལས། །སྲིད་མིན་གྲིབ་མ་གཉིས་པ་དེ་ལས་གང་།།
རྒྱན་གྱི་མཆོག་ནི་ངེས་འབྱུང་ཚུལ་ཁྲིམས་དང་། །བཞོན་པའི་མཆོག་ནི་ཐེག་མཆོག་
སེམས་ཀྱི་རྟ། །མཚོན་ཆའི་མཆོག་ནི་མཚན་འཛིན་གཅོད་པའི་གྲིར། །ངེས་པ་
མཆོག་ནི་རྙེད་གང་དཔའ་བོའི་ཕུལ། །ཀྱེ་མ་ཀྱེ་ཧུད་བདག་ནི་བསོད་ནམས་དམན།།
འདི་དང་འདི་འདྲའི་དམ་ཆོས་མཆོག་མཇལ་ཡང༌། །ཚེ་འདིས་ཚེ་རབས་གཏན་
གྱི་དོན་བརླག་པའི། །སྙིང་རུལ་སྙིང་རྗེའི་ཡུལ་གྱུར་ཡིད་རེ་མུག །ཡང་དང་
ཡང་དུ་དམ་ཆོས་ཐོས་དཀའ་ཞིང་། །ཐོས་ཀྱང་ཐོས་པས་མི་ཆོག་བསམ་སྒོམ་གྱིས།།
ཚུལ་བཞིན་ཚུལ་ཁྲིམས་གཞིར་བྱས་མ་འབད་ན། །བློ་ལ་བློ་བསྐྱེད་ཐོན་པ་དཀའ་
བར་གསུངས། །དེ་ཕྱིར་དེ་རིང་ཉི་མ་ནས་བཟུང་སྟེ། །རང་གི་རང་ལ་ནང་ནས་
བསྐུལ་བྱས་ནས། །སྔོན་བྱོན་སྔོན་གྱི་དམ་པའི་རྣམ་ཐར་བཞིན། །ཆོས་ལ་ཆོས་
བཞིན་སྤྱོད་པའི་ཡིད་སྨོན་འཆའ། །ཆོས་སྒོར་ཞུགས་ནས་ཆོས་ཀྱིས་ཕོངས་པ་
ཡི༑ ༑ བློ་གྲོས་དམན་ཡང་བློ་བཟང་རྒྱ་མཚོའི་མིང༌། །ཡིད་བརྟན་མེད་པའི་
138



ཅོ་ནེ་བླ་མ་བློ་བཟང་རྒྱ་མཚོའི་གསུང་ལས་ལྟ་མགུར་གྱི་སྐོར།
ཡིད་འབྱུང་སྤུ་སུ་ཡིས། །བསྐུལ་ནས་རང་ལ་བསྐུལ་མ་དེ་སྐད་བཏབ། །ཅེས་
རང་ཉིད་དགེ་བར་བསྐུལ་བའི་གཏམ་གྱི་སྦྱོར་བ་ངན་ཞེན་གཉིད་ལས་སློང་བའི་དྲི་མེད་ཚིག་གི་བསང་གཏོར་ཞེས་བྱ་བ་འདི་
མིགཡེང་བའི་གཟེབ་ཏུ་ཆུད་པ་སུ་དྷི་ས་མུ་དྲར་འབོད་པས་ཆོས་གྲྭ་ཆེན་པོ་བཀྲ་ཤིས་འཁྱིལ་གྱི་ཀློག་པ་ཐོས་བསམ་གྱི་སྤྱིལ་ཆུང་
དུབྲིས་པའོ། །
༄༅། །ཞི་བའི་ནགས་འདབ་བསྟེན་པར་སྨོན་པའི་ཚིག་གང་ཤར་
དབྱངས་སུ་བསྡེབས་པའི་ཐོལ་གླུ་ཞེས་བྱ་བ།
ན་མོ་གུ་རུ་ཨཱརྱ་ལོ་ཀེ་ཤཱ་རཱ་ཡ། སྙིགས་མའི་དུས་འདིར་གསུང་རབ་
གཞུས་པ། །གདམས་པར་ཤར་བཞིན་རང་གིས་ཕྱག་ལེན་བསྟར། །བརྩེ་བས་
གདུལ་བྱའི་སྙིང་ལ་བསྐྲུན་མཁས་པ། །དེ་ནི་བདག་གི་ཡབ་རྗེ་ཞང་ལྷ་བ། །གང་
''ལེགས་གསུང་བདུད་རྩིའི་ཆ་རེ་ཡང་། །སྲིད་པའི་ནད་བརྒྱ་དྲུངས་ནས་འབྱིན་
ནུས་པ། །རྣ་བའི་ཡོལ་གོར་སོན་ཏེ་ཆུད་གཟོན་ན། །དེ་ལས་རང་ཉིད་བསླུས་
ཚིབས་ཆེ་བ་གང་། །འདུས་ཤིང་བྱས་པའི་ཆོས་རྣམས་ཇི་སྙེད་པ། །རི་གཟར་
ཐོས་ཀྱི་འབབ་ཆུའི་རྒྱུན་བཞིན་དུ། །ཡུད་ཙམ་སྡོད་པའི་གོ་སྐབས་བྲལ་ལགས་
ན། ༑རིང་བོའི་ཚེ་ཡང་མི་འཛད་རང་དབང་ཅི། །ཁྱད་པར་འཛམ་གླིང་ལས་ཀྱི་
ས་ཆ་ཡི། །མི་ཡི་ཚེ་ནི་ངེས་པ་མ་མཆིས་པ། །མིག་གིས་དངོས་སུ་གཅེར་བུར་
མཐོང་གྱུར་ན། །ཅི་ཡང་མི་སེམས་མཁས་རློམ་ཡ་རེ་ང་། །ཀྱེ་མ་མ་ཡི་མངལ་
བས་ལྷུང་གྱུར་ཏེ། །ཅུང་ཞིག་དྲན་པ་རྙེད་པའི་སྐབས་ནས་བཟུང༌། །འདི་སྣང་
བཙོན་རའི་སྒོ་ལས་མ་ཐར་ཏེ། །ད་ནི་འཆི་བར་དུས་གཏུགས་ཅི་རང་དྲག །སྔོན་
ཚེ་ལེགས་བྱས་སྟོང་གིས་ལེཊ་བསྐྲུན་པ། །ཤིན་ཏུ་རྙེད་དཀའི་བླ་ན་མེད་པའི་ས།།
139



ཅོ་ནེ་བླ་མ་བློ་བཟང་རྒྱ་མཚོའི་གསུང་ལས་ལྟ་མགུར་གྱི་སྐོར།
དལ་པའི་རྟེན་འདི་དོན་མེད་འདོར་ཕོད་པ། །མཁས་པ་ཡིན་ན་དེ་ལས་བླུན་པོ་སུ།།
འདི་ནས་འཕོས་ཚེ་རྒྱང་འཕེན་འདོད་པ་བཞིན། །གཏན་ནས་མེད་དུ་འགྲོ་ན་ལས་
སླ་མོད། །དཀར་ནག་ལས་ཀྱི་རྗེས་སུ་སྙེགས་དགོས་པ༑ ༑གདེང་འཁེལ་སེམས་
ལ་འཛིན་རྒྱུ་ཅང་ཡོད་དམ། །ངན་འགྲོའི་གཡང་དུ་ཟབ་ལ་འགྲིལ་བ་དང༌། །མཐོ་
རིས་བདེ་འགྲོའི་ཐེམ་སྐས་འཛེག་པ་ཡི། །རྒྱུ་ཚོགས་སྦྱོར་དངོས་མཇུག་གསུམ་
ཚང་བའི་ལས། །གང་ལ་འབད་འབུངས་བྱས་པ་ཞིབ་བསམ་ཐོངས། །རེ་བ་བརྒྱ་
ཕྲག་བྱས་ཀྱང་འབྲས་བྲལ་ལ། །མ་བསམ་ས་ནས་མི་འདོད་འབྲས་འབྱིན་པའི། །འཁོར་
བའི་མཚན་ཉིད་འདི་དག་མཐོང་བ་ན། །ཚེ་འདིར་འབད་ལས་ལས་ཤུགས་བཙན་
པར་གོ །འཁོར་བའི་ནགས་ཀློང་ཡངས་པོའི་དོ་ར་རུ། །གསལ་རིག་སེམས་
ཀྱི་ཙནྡན་ལྗོན་ཤིང་ལ། །གདོས་བཅས་ལུས་ཀྱི་དུག་སྦྲུལ་དམ་འཁྱུད་པས། །དུཁ་
ཚོར་བའི་ཁ་རླངས་ཅི་ཡང་འཐུལ། །ཟག་བཅས་ཚོར་བའི་དྲི་བསུང་གིས་བོས་པ།།
རྨོངས་པ་ཕྱོགས་སུ་བསླད་པའི་མགྲོན་པོ་དག །བདེ་བའི་གྲིབ་བསིལ་ལོངས་སུ་
སྤྱོད་འདོད་དེ། །སྦྲུལ་གདུག་ཁ་རུ་ཆུད་པ་ཨ་ཙ་མ། །ཡིད་ལ་ཀུན་དགའ་རྒྱས་
པ་ནགས་ཀྱི་ཁྲོད། །ཚ་བའི་གདུང་བཅིལ་གྲིབ་བསིལ་སྣུམ་པོ་ཅན། །གཡུ་ཡི་
ནེའུ་གསིང་སྤུ་ལོང་རྒྱས་པ་ཡི། །ནོར་འཛིན་སྒེག་མོ་མེ་ཏོག་དོ་ཤལ་ཅན། །འདི་
འདྲར་རྟག་འགྲོགས་ཆོས་བརྒྱད་ཡོ་ལང་གིས། །བརྫི་བར་མི་ནུས་འཁྲུལ་བྲལ་
ཏིང་འཛིན་གྱིས། །བདུད་རྩིའི་ཟས་ལ་རྩེ་གཅིག་རྟག་རོ ལ་བ། །སྔོན་བྱོན་དམ་
པའི་རྣམ་ཐར་སྙིང་ལ་དྲན། །ཞེས་པ་འདི་ནི་ཙོང་ཀའི་སྐྱེ་རི་མཐོན་པོའི་ཉེ་འདབ་གྲུབ་པའི་གནས་མཆོག་ཤ་
བའི་རྫོང་གི་གཡས་ངོས་ཀྱི་ནགས་ཁྲོད་དུ་རང་ཉིད་གཅིག་བུར་རྒྱུ་བའི་སྐབས། སུ་དྷི་སྭཱ་རར་འབོད་པས་གང་ཤར་དབྱངས་
སུ་བསྡེབས་པའོ། །
140



ཅོ་ནེ་བླ་མ་བློ་བཟང་རྒྱ་མཚོའི་གསུང་ལས་ལྟ་མགུར་གྱི་སྐོར།
༄༅། །སྒྱུ་མ་ལུས་ཀྱི་གྲོང་ཁྱེར་དུ་རྣམ་ཤེས་མགྲོན་པོས་ཞག་མལ་
བྱས་ཏེ་ཆས་པ་ལ་མངོན་པར་ཕྱོགས་པའི་གཏམ་མི་རྟག་
སྲིན་པོའི་རང་གཟུགས་ཡིད་ཀྱི་རྡོ་བར་འབྲི་བའི་དྲི་
མེད་ཚིག་གི་ཚོན་པིར་ཞེས་བྱ་བ།
ན་མོ་གུ་རུ་ཨཱརྱ་ལོ་ཀེ་ཤཱ་རཱ་ཡ། སྐུ་སྣང་སྟོང་དབྱེར་མེད་རྒྱ་མཚོ་སྤྲིན།།
གསུང་གྲག་སྟོང་དབྱེར་མེད་ཆོས་ཕུང་མཛོད། །ཐུགས་བདེ་སྟོང་དབྱེར་མེད་མཁྱེན་
བརྩེའི་གཏེར། །ལྷ་བླ་མ་དབྱེར་མེད་སྙིང་གར་བསྟེ ན། །ལུས་མི་རྟག་གཡོ་
བའི་འཁྲི་ཤིང་རྩེར། །སེམས་མི་བརྟན་འགྱུ་བའི་བྱིའུ་ཆུང་རྩེན། །ངག་མི་བདེན་
གླུ་ཡི་འགྱུར་ཁུགས་གདངས། །སྒྲ་མི་ཆེ་གཅོམ་སྐྱུངས་ཚུལ་དུ་ལེན། །ལུས་
མི་གཙང་འབྱུང་བཞིའི་ཁང་རུལ་ན། །སེམས་གསལ་རིག་མགྲོན་པོས་ཞག་མལ་
བྱས། །ཚེ་མཚན་མོའི་ཐུན་གསུམ་མ་རྫོགས་གོང༌། །ལུས་ཁང་རུལ་ཇིབ་ལ་ཆ་
མ་མཆིས། །གདོང་སྣ་བུག་ལམ་འཕྲང་དོག་པོ་རུ། །དབུགས་འབྱུང་རྔུབ་ཙི་
ཙིའི་རྒྱུ་འགྲུལ་འདི། །ནད་ཚ་གྲང་འཐབ་པའི་བྱི་ལ་ཡིས། །དུས་ནམ་ཞིག་གཅོད་
སྙམ་བློ་མ་བདེ། །ལུས་ཤ་རུས་བསགས་པའི་རི་བོའི་མགུལ། །སྲོག་མི་རྟག་
གཡོ་བའི་ན་བུན་འཁྲིགས། །རྐྱེན་འབྱུང་འཁྲུགས་རླུང་དམར་འཚུབས་པ་ཡིས།།
ད་གློ་བུར་ཡལ་སྙམ་འཇིགས་ཤིང་དངངས། །གནས་སྲིད་གསུམ་ཐོགས་རེ ག་
བྲལ་བའི་མཁར། །ཡོངས་འགྲོ་བའི་སྲོག་གི་སྲིད་པའི་མིག །མཐར་འཆི་བདག་
ནུབ་ཀྱི་རི་བོའི་སྤོར། །ལས་རླུང་ཤུགས་དྲག་པོས་མ་བདས་གང༌། །ལུས་འབྱུང་
བ་འཁྲུགས་པའི་ཕོ་ཉ་ཡིས། །སླར་འཆོར་བ་མེད་པར་བཟུང་བྱས་ནས། །ཡོངས་
141



ཅོ་ནེ་བླ་མ་བློ་བཟང་རྒྱ་མཚོའི་གསུང་ལས་ལྟ་མགུར་གྱི་སྐོར།
སྐྱེ་འགྲོའི་སྲོག་གི་བདག་པོའི་དྲུང༌། །དུས་ནམ་ཞིག་འཁྲིད་སྙམ་སྙིང་ལ་བཅགས།།
ཡོངས་འཆི་རྐྱེན་མང་བོའི་རླུང་དམར་གྱིས། །ཕྱོགས་བསྐོར་བ་ཚེ་ཡི་མར་མེའི་
འོད། །དེང་སྐད་ཅིག་མི་སྡོད་གཡོ་བ་ཅན། །དུས་ད་ལྟའི་བར་དུ་གནས་པ་མཚར།།
ཕར་རང་གིས་འཆི་ལ་བལྟ་བཞིན་དུ། །ཚུར་རང་ཡང་འཆི་སྙམ་མི་སེམས་པའི།།
མི་བསམ་མེད་ཁྱོད་ནི་ཕྱུགས་ལས་བླུན། །དུས་དོ་ནུབ་མི་འཆིའི་གདེངས་ཅི་ཡོད།
ཚེ་མི་རྟག་སྤྲིན་གྱི་ལྡིང་ཁང་དུ། །ནོར་གཡོ་བ་གློག་གི་གར་མཁན་འཁྱུག །མིང་
གཡུ་འབྲུག་སྐད་གསང་ལྡིར་ན་ཡང༌། །དུས་མི་རིང་སྟོང་བའི་དབྱིངས་སུ་ཡལ།།
ནོར་འབྱོར་བའི་མཐའ་མ་དབུལ་བས་སྡུད། །གཟུགས་ལང་ཚོའི་བཀྲག་མདངས་
རྒ་བས་འཇོམས། །གང་མཐོན་པོའི་མཐའ་ནི་རྒུད་པ་ཅན། །ཡོངས་མཛད་པའི་
མཐའ་མ་དགྲ་རུ་ལྡང་། །གནས་འཁོར་བ་སྒྱུ་མའི་གྲོང་ཁྱེར་ན། །ལས་ཉོན་མོངས་
ཞགས་པ་དམ་པོ་ཡིས། །སེམས་གསལ་རིག་དུག་གི་སྡོང་པོ་ལ། །ལུས་མི་
གཙང་རྫས་ཀྱི་རྐྱལ་བ་བཅིངས། །དེར་བདག་ཏུ་འཛིན་པའི་ཕག་པའི་གདོན། །སྙིང་
རུས་པའི་ཁོངས་སུ་ཡེ་ནས་ཞུགས། །འཁོར་ཆགས་སྡང་བྱ་སྦྲུལ་གཉིས་བཀྱེ་
ནས། །སླར་མི་འདོད་ལྟས་ངན་སྣ་དགུ་གཏོང་། །ཡོངས་འདུ་བྱེད་དུ་ཁའི་རྒྱ་
མཚོ་རུ། །ཆེས་དྲག་ཏུ་སྡུག་བསྔལ་དབའ་ཀློང་འཁྲུགས། །ཐང་འགྱུར་བའི་
སྡུག་བསྔལ་ལྷུ་ཕྲེང་གཡོ། །ཀུན་སྡུག་བསྔལ་རླན་ཤིང་གཤེར་བའི་དངོས། །ཡོངས་
འཁོར་བའི་བདེ་དགའ་ཇི་སྙེད་པ། །མཐར་མི་བསླུ་བྱ་བ་གཅིག་ཀྱང་མེད། །ལར་
གཅིག་ཏུ་ཕན་པ་དམ་པའི་ཆོས། །དོན་དེ་ཕྱིར་འདི་ལ་སྙིང་ཕུར་ཚུགས། །གནས་
འཁོར་བའི་རྒྱ་མཚོ་ཆེན་པོ་རུ། །མ་འགྲོ་དྲུག་ཆོ་ངེ་འདེབས་བཞིན་དུ། །སྐྱེ་ན་
རྒ་འཆི་བའི་རྦ་ལ་གཡེང༌། །དེ་སྒྲོལ་འདོད་སེམས་ཀྱི་ཕུགས་སུ་བཅུག །ཡེ་
ཐོག་མ་མེད་པའི་སེམས་ཀྱི་ཤིང་། །རྟག་ཉོན་མོངས་ཁ་བའི་ཁུས་བགོས་པ། །སླར་
142



ཅོ་ནེ་བླ་མ་བློ་བཟང་རྒྱ་མཚོའི་གསུང་ལས་ལྟ་མགུར་གྱི་སྐོར།
རོ ་ཞིམ་དངོས་པོར་བགྱིད་དཀའ་ལ༑ ༑དེང་གཉེན་པོ་ཆུ་ཡི་ཐིགས་པས་ཅི། །དོན་
དེ་ཕྱིར་བཟོད་པའི་གོས་གྱོན་ནས། །བརྩོན་གུས་སྦྱོར་གཞུ་མོ་མཆོག་དཀར་ལ།།
དུས་རྟག་ཏུ་སྦྱོར་བའི་མདའ་སྦྱར་ནས། །དགྲ་ཉོན་མོངས་གཡུལ་ལས་རྒྱལ་བར་
སྨོན། །བློ་མ་རིག་འཁྲུལ་བའི་སྤྲིན་གྱི་འཕྲེང་། །དོན་ཡིན་ལུགས་དཔྱོད་པའི་
སྐྱི་སེར་གྱིས། །ཡེ་གདོད་ནས་སྟོང་བའི་མཁར་དེངས་ཏེ། །དཔལ་ཀུན་མཁྱེན་
ཉི་མ་གསལ་གྱུར་ཅིག །ཅེས་སྒྱུ་མ་ལུས་ཀྱི་གྲོང་ཁྱེར་དུ་རྣམ་ཤེས་མགྲོན་པོས་ཞག་མལ་བྱས་ཏེ་ཆས་པ་ལ་མངོན་
པར་ཕྱོགས་པའི་གཏམ་མི་རྟག་སྲིན་པོའི་རང་གཟུགས་ཡིད་ཀྱི་རྡོ་བར་འབྲི་བའི་དྲི་མེད་ཚིག་གི་ཚོན་པར་ཞེས་བྱ་བ་འདི་ནི།
རྟོག་གེ་ཁ་བཤད་སྐམ་པོའི་ཆོས་ཀྱིས་མི་ཚེ་ཐལ་བ་སུ་དྷཱི་སཱ་རར་འབོད་པས། སྟབས་ལེགས་ཡུད་ཙམ་གྱིས་འཆར་སྒོ་གློག་
གི་གར་མཁན་ལྟབུའདི་སླར་ཡང་ཡང་དྲན་པའི་གསལ་འདེབས་སུ་ཆོས་གྲྭ་ཆེན་པོ་བཀྲཤིས་འཁྱིལ་གྱི་སྡེ་བ་བླབྲང་གི་ཡང་
ཐོག་གཟིམ་ཆུང་ཨེ་ཝཾདགའ་འཁྱིལ་དུ་བྲིས་པའོ། །
༄༅། །སྲིད་འབྱོར་གློག་གི་བུ་མོའི་རོལ་རྩེད་ཀྱིས་སྣང་བ་བྲིད་
པའི་ངང་ཚུལ་གླེང་སྟེ་རང་ལ་ལེ་ལན་
བདའ་བའི་ཆིག་ལབ།
ན་མོ་གུ་རུ་ཨཱརྱ་ལོ་ཀེ་ཤཱ་རཱ་ཡ། རྒྱལ་ཀུན་ཡེ་ཤེས་སྙིང་བོ་དྷི ཡིག་
ཁམས། །དམར་སེར་འོད་དུ་འབར་བ་ལྷག་པའི་ལྷས། །ཟུར་ཕུད་མཐོན་མཐིང་
ནགས་ཚལ་ཡོངས་བཏང་ནས། །ངུར་སྨྲིག་ཟློས་གར་སྒྱུར་དེས་རྟག་སྐྱོངས་ཤིག།
ཀྱེ་ཧུད་ཡིད་ཀྱི་ནགས་རུམ་སྟུག་པོའི་ཁྲོད། །འདོད་པའི་དུག་སྦྲུལ་ནག་པོ་གནས་
བཅས་པས། །ཡི་གར་མི་འོང་ཚོར་བའི་ཁ་རླངས་ཀྱི། །ན་བུན་ཀློང་དུ་འཕྱན་པ་
འདི་ལས་སྐྱོབས། །གང་ཡང་འདི་ན་བདེ་བར་སྣང་བ་ཡི། །སྲིད་པའི་ཕུན་ཚོགས་
143



ཅོ་ནེ་བླ་མ་བློ་བཟང་རྒྱ་མཚོའི་གསུང་ལས་ལྟ་མགུར་གྱི་སྐོར།
ཇི་ལྟར་སྤྱད་ན་ཡང་། །ངོམས་པའི་སྐབས་མེད་འདིས་ཀྱང་ལེགས་དཔྱད་ན། །ཅི་
བདེར་ཆོས་ལ་གཞོལ་བ་ཅིས་མ་ལེགས། །དགའ་བདེའི་དཔལ་གྱི་ལྗོན་ཤིང་རྩེར་
འཛེགས་ཀྱང་། །མཐའ་མ་བསླུས་ཤིང་འབྲལ་བའི་ལྟུང་བ་ཡིས། །སྡུག་བསྔལ་
ཤིན་ཏུ་མི་བཟོད་དེ་ལྷག་གཅིག །དེ་ཡི་རྗེས་སུ་འབྲེལ་བའི་ཆོས་ཅན་ཉིད། །ཟུར་
གྱིས་ལྟ་ལྡན་འཆི་མེད་བུ་མོ་ཡིས། །རིན་ཆེན་རྒྱན་ཆས་འཁྲོལ་བའི་སིལ་སིལ་
སྒྲས། །སྙིང་ལ་ཆགས་པའི་འཁོལ་བ་འཛིན་པ་ཡིས། །དོན་ཆུང་དག་ཀྱང་ལག་
ནས་འཆོར་བས་བྲེལ། །མཐོ་རིས་གྲོང་ན་ཕུན་ཚོགས་རྩེ་དང་དགས། །ཅི་དགར་
རོལ་བའི་འཆི་མེད་གཞོན་ནུ་ཡིས། །མུ་ཏིག་དོ་ཤལ་འཕྱང་ལྡན་རྩེ་དགའ་མོའི།།
རེག་པ་བཏང་ནས་མེ་མུར་འོབས་སུ་མཆི། །གང་གིས་རེག་ན་གླིང་བཞི་ལྷུན་པོ་
བཅས། །མེ་ལྕེས་བྱ་སྒྲོ་ཇི་བཞིན་ཐལ་བྱེད་པའི། །རབ་འབར་ཞུགས་ཀྱི་འཕྲེང་
བས་ལུས་འཁྱུད་པའི། །དམྱལ་བའི་སྡུག་བསྔལ་སུ་ཡིས་བརྣག་པར་ནུས། །མི་
བཟོད་དུས་ཀྱི་དབྱུག་པ་ནམ་ཞིག་ན། །རིན་ཆེན་སྲོག་འདིའི་ཐོག་ཏུ་བབས་པའི་
ཚེ༑ ༑མཆི་མའི་ཐིགས་འཕྲེང་དོ་ཤལ་འཕྱང་བཞིན་དུ། །སྙིང་རྩ་འདར་དེ་རང་
གི་ལས་ཀྱིས་གནོངས། །དེ་ལྟ་ན་ཡང་སྔོན་གོམས་དབང་གིས་ནི། །གཅིག་ཏུ་
ཆོས་ལ་བརྩོན་པའི་སྐབས་བྲལ་ཞིང༌། །རྣམ་གཡེང་འདོད་པའི་བྲན་དུ་གྱུར་པ་ཡིས།།
ཡིད་སྨོན་འགྲུབ་པའི་སྐལ་བ་ཐོབ་མ་གྱུར། །བདེ་ལམ་མཆོག་ཏུ་དགའ་བའི་མེ་
ལྕེ་དང༌། །སྡུག་བསྔལ་རྒྱུ་ལ་གཞོལ་བའི་ཆུ་གྲང་གཉིས། །ཤེས་རྒྱུད་རྫ་མའི་
སྣོད་གཅིག་མཉམ་འགྲོགས་པས། །ལྷན་ཅིག་མི་གནས་འགལ་དེ་མེད་དམ་སྙམ།།
ལས་འབྲས་མི་བསླུའི་སྐད་ཀྱི་བྲག་ཆ་དང༌། །བླང་དོར་གོ་ལོག་བྱེད་པའི་རྣམ་ཐར་
གཉིས། །ཐུན་མཚམས་གོས་ལྡན་སྣོད་གཅིག་མཉམ་འགྲོགས་པས། །དགེ་
སྦྱོང་ཁས་འཆེ་དེ་ནི་དམ་བཅའ་ཙམ། །ནམ་ཞིག་ཐར་མེད་ནད་ཀྱིས་ཟིན་པ་དང་།།
144



ཅོ་ནེ་བླ་མ་བློ་བཟང་རྒྱ་མཚོའི་གསུང་ལས་ལྟ་མགུར་གྱི་སྐོར།
རྣམ་དཀར་མ་སྒྲུབ་དབང་གིས་ཆེ ར་འགྱོད་གཉིས། །དབུགས་འཕྲེང་ཆད་ཁའི་
སྣོད་གཅིག་མཉམ་འགྲོགས་པས། །འོ་དོད་འབོད་ཀྱང་དེ་ཚེ་ཅི་བྱར་ཡོད། །ཀྱེ་
མ་ཚེ་ཐུང་ཉི་མའི་གུང་ནི་ཡོལ། །ཚུལ་ཁྲིམས་མཚེ་འུར་ལྟུང་བའི་སྙོག་ཆུ་བརྡོལ།།
ཕྱི་མའི་གནས་ཚུལ་སོམས་དང་རྟོག་དཔྱོད་མཁན། །དཔྱད་གཞི་ཆེན་པོ་ཞི ག་ནི་
འདི་ན་སྣང་། །མངོན་འདོད་གདོན་གྱིས་སྙིང་ཁམས་དཀྲུགས་པ་ཡི། །སུ་དྷི་
སཱ་ར་ཞེས་བྱའི་དགེ་སྦྱོང་གཟུགས། །དོན་སྟོང་ཚིག་གི་ཕྲེང་བ་སྤེལ་བ་ལ། །མངོན་
དགའ་དེ་ཡིས་རང་ལ་ཆིག་ལབ་བྱས། །ཞེས་སྲིད་འབྱོར་གློག་གི་བུ་མོའི་རོལ་རྩེད་ཀྱིས་སྣང་བ་བྲིད་
པའི་ངང་ཚུལ་གླེང་སྟེ། རང་ལ་ལེ་ལན་བདའ་བའི་ཆིག་ལབ་ཅེས་བྱ་བ་འདི་ཡང་དྲང་སྲོང་ཆེན་པོའི་རྗེས་སུ་ཞུགས་པའི་འཚོལ་
བོར་སྤྱོད་པ་སུ་དྷི་ས་མུ་དྲར་འབོད་པས་བྲིས་པའོ། ། །
ཀྱེ་ཧོ། ཆུ་ཁམས་གསེར་དང་མཁའ་བཞིན་ཡོངས་དག་སེམས་ཀྱི་དབྱིངས་
སུ་ཀུན་རྟོག་ཆུ་འཛིན་ཅིར་ཡང་དཀྲིགས། །སྲིད་འབྱོར་བདེ་བའི་སྦྲང་ཆར་གྱིས་
བསིལ་སྡུག་བསྔལ་གནམ་ལྕགས་ཐོག་ཏུ་བབས་པས་ཅིར་ཡང་གདུང༌། །དར་
བའི་གཡུ་འབྲུག་སྐད་གསང་ལྡིར་རྗེས་རྒུད་པའི་གློག་གི་གར་མཁན་མ་ནི་ཅིར་ཡང་
རྩེན། །འཁྲུལ་བའི་མདོངས་མཐས་གར་སྟབས་དང་བཅས་སྡིག་པའི་དུག་གི་ལོ་
མ་དག་ནི་ཅིར་ཡང་ཟོས། །ད་ནི་རྒུད་པ་ཡོངས་ཀྱི་སྒོ་གཅིག་བདག་ལྟ་གཅེས་འཛིན་
སྤྲིན་ཕྲེང་རོལ་བས་ཡིད་ཀྱི་མཁའ། །མོག་པོར་བྱས་འདི་ཐབས་ཤེས་རྩལ་གྱི་སྐྱི་
སེར་ལྷཊ་པའི་འཁྲུལ་འཁོར་གྱིས་ནི་བསལ་བྱས་ནས། །སྙིང་རྗེ་སྟོང་བ་ཉིད་དུ་
ཞུཊ་པའི་འོད་སྟོང་ཟེར་གྱིས་རྨོངས་པའི་མུན་པ་དྲུངས་ཕྱུང་སྟེ། །ཤེས་བྱའི་དཀྱིལ་
འཁོར་ཡོངས་ཀྱི་བཞིན་རས་གསལ་བར་མཐོང་བའི་ཤེས་རབ་མིག་ནི་ཐོབ་གྱུར་ཅིག།
ན་མོ་གུ་རུ་བྷ། ཚེ་འདིའི་སྣང་བ་རི ང་པར་མི་གནས་དེ་རིང་ཙམ་སྟེ་
མྱུར་དུ་ཡལ། །བར་དོའི་སྣང་བ་མི་ཐོགས་འོངས་ཏེ་དོ་ནུབ་རྨི་ལམ་ཚུལ་གྱིས་
145



ཅོ་ནེ་བླ་མ་བློ་བཟང་རྒྱ་མཚོའི་གསུང་ལས་ལྟ་མགུར་གྱི་སྐོར།
འབྱུང་། །ཕྱི་མའི་སྣང་བ་མི་འགྱངས་སླེབ་སྟེ་སང་གི་ཉིན་བཞིན་འོངས་པར་འགྱུར།།
འཕྲལ་གྱི་སྣང་བ་འཇོག་རེ་རན་ཏེ་དམ་པའི་ལྷ་ཆོས་མྱུར་དུ་མཛོད། །འཁོར་བའི་
གནས་འདི་བཙོན་ར་དང་མཚུངས་བདེ་བར་བཅོས་ཀྱང་སྡུག་གིས་ཟིན། །འབྲལ་
ཀའི་གཉེན་འདི་གནས་མགྲོན་དང་མཚུངས་རེ་ཞིག་འདུས་ཀྱང་ངེས་པར་འབྲལ།།
བསགས་པའི་ནོར་འདི་སྦྲང་རྩི་དང་མཚུངས་རང་གིས་བསགས་ཀྱང་གཞན་གྱིས་
སྤྱོད། །སྒྱུ་མའི་ལུས་འདི་བརྙན་པོ་དང་མཚུངས་ཐང་གཅིག་རྟེན་ཀྱང་བྱ་ལ་སྦྱིན།།
མཐོ་རིས་རྟེན་ཡང་ཚེགས་ཀྱིས་རྙེད་ཅིང་རྙེད་ནས་མི་བརྟན་མྱུར་དུ་འདོར། །འཁོར་
བའི་བདེ་བ་ཐང་གཅིག་སྤྱད་དེ་སྤྱད་ནས་མི་ངོམ་སླར་ཡང་གདུང༌། །དེ་ཕྱིར་སྲིད་
གསུམ་འདི་ན་བླང་བྱ་བླང་འོས་དངོས་པོ་འགའ་མ་མཆིས། །དེས་ན་ཐར་བའི་གོ་
འཕང་སྒྲུབ་སླད་སྒྲུབ་པར་ཆས་དང་འཚེངས་པར་འགྱུར། །ཡང་སྨྲས་པ། འཆི་བདག་
གཤེད་མས་སྒོ་ལམ་ཀུན་བཀག་ན། །ད་ལྟ་ཉིད་དུ་མི་གསོད་གདེངས་ཁེལ་ཅི། །འདི་
སྣང་གྲུ་བཞི་ལམ་མེར་འགྱུར་བ་དཀའ། །གྱུར་ཀྱང་ཆགས་བཞིན་སྐྱོ་བཞིན་བཞག་
ནས་འགྲོ། །འདི་དག་རང་ལ་ཆིག་ལབ་ཏུ་སྨྲས་པའོ། །
༄༅། །རིག་པ་སྙན་དངགས་ཀྱི་ཚིག་གི་སྦྱོར་བར་སློབ་བསྐུལ་མཱ་
ལླི་ཀ་གསར་པའི་དྲི་བསུང་ཞེས་བྱ་བ་བཞུགས་སོ།།
ན་མོ་གུ་རུ་སྭ་ར་སྭ་སྟི་ཡ། རྒྱལ་ཀུན་སོར་རྟོག་ཡེ་ཤེས་འཕྲུལ་བོ་ཆེ།།
སྒྲ་དབྱངས་ལྷ་མོར་སྙན་པ་ངག་གི་ལྷ། །སྙིང་ལ་དྲན་ནོ་བཅུ་ཕྲག་རིག་པའི་གཞུང་།།
སྨྲ་བའི་སྤོབས་པ་ཟད་མེད་གཏེར་དུ་སྒྲུབས། །མཁྱེན་རྩལ་ཆུ་རིས་བཀྲ་བ་སྤྲིན་
གྱི་འཕྲེང་། །ཤེས་བྱ་ནམ་མཁའ་ཁྱབ་པར་བརྡལ་བའི་ཀློང་། །ལུང་རིགས་དབྱར་
146



ཅོ་ནེ་བླ་མ་བློ་བཟང་རྒྱ་མཚོའི་གསུང་ལས་ལྟ་མགུར་གྱི་སྐོར།
རྔ་བཞད་པས་ཕས་རྒོལ་ལས། །རྒྱལ་བའི་མཚན་མ་སྒྲེང་ཁྱོད་ཡུད་ཙམ་དགོངས།།
དྲང་སྲོང་ཆེན་པོའི་ཞབས་ཀྱི་བཀྲ་ཤིས་པའི། །རི་མོ་རྣམ་པར་བཀྲ་བ་འདེགས་བཟོད་
པའི། །འཕགས་ཡུལ་ལྷོ་ཤར་མཁས་པའི་སྙན་ཚིག་ཕྲེང་། །གང་གི་མགྲིན་པར་
ངལ་བསོ་མཁས་པའི་ཕུལ། །དབྱངས་ཅན་སྲས་པོ་དབྱུག་པ་ཅན་གྱི་གཞུང་། །རིག་
བྱེད་ཀུན་གྱི་མེ་ལོང་གསལ་བ་དེར། །ཤར་བའི་སྙན་ངག་བྱད་གཟུགས་མི་མཐོང་
བའི། །མི་དེ་མཁས་པའི་མདུན་སར་ལོང་བ་ཉིད། །བློ་ཡི་རྩལ་འཆང་དེད་དཔོན་
འདུས་པའི་ཁྱུར། །རིག་པའི་འཕྲུལ་གྱི་ཟོང་དག་བཀྲམ་པ་ན། །སྙན་འཇེབས་
ཚིག་གི་ཙིཏ་མ་ཎིའི་ཕྲེང་། །ཁོ་ནས་བཞིན་ལ་འཛུམ་པ་སྟེར་བར་འགྱུར། །གཟུར་
གནས་དཔྱོད་ལྡན་ཡིད་ནི་འཆིང་བྱེད་པའི། །རིགས་པའི་འཕྲུལ་གྱི་དོན་ཡོད་ཞགས་
པ་དང་། །མཁས་པའི་ས་སྐྱོང་ཁྲི་ལ་དབང་བྱེད་ཀྱི། །མི་བདག་དཎ་ཌས་བྱིན་
པའི་ཆོ་ལོའང་ཡིན། །སྙིགས་མར་སྤྱོད་པའི་དུས་ཀྱི་རྩིག་ངོས་སུ། །སྟོབས་
འབྱོར་ཚོན་བརྒྱས་རྣམ་པར་སྤྲས་པ་ཡི། །བཤེས་གཉེན་གཟུགས་ཀྱི་རི་མོ་ཆེས་
མང་ཡང་། །ལེགས་བཤད་སྨྲ་བའི་རེ་བ་ཡ་མ་བརླ། །དེ་ཕྱིར་ལེགས་བཤད་སྦྲང་
རྩིའི་དགའ་སྟོན་གྱིས། །དཔྱོད་ལྡན་བུང་བའི་མགྲིན་རྔ་བརྡུང་འདོད་ན། །རིག་
པ་སྙན་པའི་ངག་གི་འོད་སྟོང་ཟེར། །ཅིས་ཀྱང་མི་འབྲལ་དགོས་པའི་གྲོགས་སུ་
ཆེ༑ ༑ རྗོད་བྱེད་སྙན་ཅིང་བརྗིད་ཆགས་ཉམས་ལྡན་པས། །བརྗོད་བྱ་ཟབ་བརླིང་
སྣ་ཚོགས་རྒྱན་དག་གིས། །བཅིངས་པས་འཕྲལ་ལ་རྟོགས་དཀའ་རྟོགས་པའི་ཚེ།།
ལྷག་པར་ངོ་མཚར་བསྐྱེད་ལ་སྦྱང་བར་འཚལ། །རྒྱལ་ཀུན་ཡེ་ཤེས་སྒྱུ་འཕྲུལ་མི་
ཡི་གར། །སྒྱུར་བ་ཚད་མའི་སྟོན་པ་འཇམ་མགོན་རྗེས། །ཚིག་སྦྱོར་ཚུལ་ལ་
མཁས་པའི་ངག་གི་དཔལ། །ས་སྟེང་རིན་ཆེན་གསུམ་གྱི་གྲངས་སུ་བགྲངས། །ལྔ་
རིག་པཎ་ཆེན་ཙཎྚ་གོ་མིས་ཀྱང་། །མཁས་པའི་བྱ་བ་གསུམ་ལས་རྩོད་འཆད་དག།
147



ཅོ་ནེ་བླ་མ་བློ་བཟང་རྒྱ་མཚོའི་གསུང་ལས་ལྟ་མགུར་གྱི་སྐོར།
མ་ངེས་སྲིད་ཕྱིར་མི་འཁྲུལ་རྩོམ་པ་ཞེས། །བྱ་བ་གསུམ་ལས་རྩོམ་པ་རྩེ་མོར་བསྔཊ།།
དེ་ལྟར་རྩོམ་པ་ལེགས་དང་མི་ལེགས་ཚུལ། །གང་གི་རྗེས་སུ་འགྲོ་ལྡོག་མི་འཁྲུལ་
བར། །སྙན་ངག་སྦྱངས་དང་མ་སྦྱངས་ལ་རག་ཅེས། །ཚད་ལྡན་མཁས་ཀུན་
མགྲིན་གཅིག་དབྱངས་སུ་མཐུན། །དེ་ཕྱིར་དད་འདུན་ཤིང་རྟའི་ཁ་ལོ་བས། །འཕགས་
མའི་རིག་སྲོལ་འཆི་མེད་ལམ་ཡངས་པོར། །རྟག་བརྩོན་ཚ་ཟེར་བྱེད་པ་ཉེར་དྲངས་
ཏེ༑ ༑སྒྱིད་ལུག་མཚན་མོ་རིང་དུ་བསྐྲད་པར་གྱིས། །དེ་སྐད་སྙན་ཚིག་མཱ་ལླི་
གསར་བའི་དྲི། །སྔོན་ནས་ལྷན་སྐྱེས་ཁ་ལ་འཐུལ་མིན་པ། །རིག་ཚུལ་འདི་ལ་
ཅུང་ཞིག་ངལ་བ་ཡི། །ཚངས་སྲས་བཞད་པ་རྡོ་རྗེས་ཕན་པར་སྨྲས། །ཞེས་རིག་པ་
སྙན་དངགས་ཀྱི་ཚིག་གིས་སྦྱོར་བར་སློབ་བསྐུལ་མཱ་ཝིཀ་གསར་བའི་དྲི་བསུང་ཞེས་བྱ་བ་འདི་ནི་ཡུལ་མདོ་ཁམས་ཙོན་དཔལ་
གྱི་ཡོངས་འདུའི་རྒྱལ་ཁབ་ཆེན་པོའི་དབུ་བླར་བཀུར་བ་མངའ་རིས་མཁན་སྤྲུལ་ནམ་མཁའ་རྒྱལ་མཚན་གྱིས་སྙན་ངག་སློབ་སྐབས་
ཅུང་ཞིག་སྒྱིད་ལུག་སྐྱེས་ཏེ་འཕྲོའཇོག་པར་རྩོམ་པ་ན་སྒྲ་ཚད་སྨྲ་བབློབང་རྒྱ་མཚོ་སྤྲིན་གག་ལག་ཆོས་ཀྱི་འདོད་འཇོར་འབོད་
པས་རང་ལོ་བཅུཕྲག་གཉིས་དང་བཀྲ་ཤིས་ཀྱི་གྲངས་ལ་སླེབ་པའི་ས་ག་ཟླ་བའི་ཡར་ཚེས་ཀྱི་དགའ་བ་དང་པོའི་ཉིན་ཁོ་རང་གི་
སམ་ཊར་ཤར་མར་སྤེལ་ཏེ་སྤྲོ་བ་བསྐྱེད་པའོ། །
༄༅། །ཀཱ་ལི་ལུགས་ལྡོག་ལས་བརྩམས་པའི་ཚིག་གི་སྦྱོར་བ་
འདི་སྣང་གཉིད་ལས་སློང་བྱེད་འཆི་མེད་རྔ་སྒྲ་ཞེས་བྱ་བ། །
ན་མོ་གུ་རུ་ཨཱརྱ་ལོ་ཀེ་ཤཱ་རཱ་ཡ། རྒྱལ་ཀུན་བརྩེ་ཆེན་ངུར་སྨྲིག་རོ ལ་བ་
ཡི་རང་གཟུགས། །བཀའ་དྲིན་འཁོར་མཐའ་མེད་པ་དྲིན་ཅན་གྱི་བླ་མ། །ཨ་ཝ་
དྷཱ་ཏིར་སེམས་སུ་གཉིས་མེད་དུ་རོལ་ནས། །ཧ་ཅང་ཚིག་ལ་ཞེན་བདག་མྱུར་བ་
རུ་སྐྱོབས་ཤིག །ས་སྟེང་གྲགས་སྙན་གཡོ་བ་ཆོས་གྲྭ་འདིར་ཞུགས་ནས། །ཤ་
148



ཅོ་ནེ་བླ་མ་བློ་བཟང་རྒྱ་མཚོའི་གསུང་ལས་ལྟ་མགུར་གྱི་སྐོར།
ཐང་འབད་པ་དྲག་པོས་སློབ་གཉེར་ལ་བརྩོན་ཀྱང་། །ལ་འཕྲད་རྩུབ་པའི་བར་དོར་
ལམ་བརྒྱགས་ནི་མེད་དོ། །ར་ལུག་བཤན་པས་བཟུང་བཞིན་འཆི་དགོས་འདིས་
སེམས་འཚེར། །ཡ་ཡོ་མེད་པའི་འཆི་བདག་ཉག་ཕྲན་དེ་སུས་ཁེགས། །འ་འུར་
སྙན་པའི་ཚིག་འབྲུས་སྤུས་ལ་ཁད་སྣང་ངོ༌། །ཟ་བྱེད་འཆི་བདག་རྒྱལ་པོའི་མདུན་
ས་རུ་སླེབ་ཚེ། །ཞ་བོ་ཚུལ་ཁྲིམས་རྐང་ཉམས་ངན་སོང་དུ་སྔོ ད་ཡ། །ཝ་སྐྱེས་
འཕྲོག་བྱེད་སྡེར་མོས་མནན་བཞིན་དུ་འདུག་པ། །ཛ་ལང་རྟག་པར་འཛིན་པའི་སྡིག་
སེམས་འདི ས་མ་ཚོར། །ཚ་གྲངས་འཐབ་པས་ལུས་སེམས་འབྲེལ་བ་འདི་ཆད་
ཚེ༑ ༑ཙ་ན་ཀ་ཡི་ཚད་ཙམ་སེམས་གདེངས་ཤིག་ཨེ་ཡོད། །མ་མོའི་རྒྱལ་བོའི་
ཞགས་པས་ཟིན་པ་རུ་འདུག་པ། །བ་ལང་མཇུག་མ་མེད་ཁྱོད་མ་ཤེས་པར་འདུག་
གོ༑ ༑ཕ་མེས་ནགས་སུ་ལུས་པོ་སྐྱེལ་ལ་ཁད་སྣང་བས། །པ་ཊུར་རློ མ་པའི་
བླུན་ཁྱོད་ཞིབ་བསམ་ཞིག་གཏོ ང་རན། །ན་འཆི ས་འཇིག་དེས་ལས་ཉོན་སྐྱེ་བ་
ཡིས་འགྲུབ་པས། །ད་ལྟ་ན་མེད་བདེ་དུས་སོས་དལ་དུ་བསྡད་ན༑ ༑ཐ་མར་ཕ་
རོལ་སྐྱེས་ཆེན་འདེགས་པ་ཡི་སྐབས་སུ། །ཏ་ཐཱ་ག་ཏ་ཡིས་ཀྱང་སྐྱོབ་ཐབས་དང་
བྲལ་ལོ། །ཉ་བཞི་བསྐུམ་ཚེ་འཇིགས་མེད་གདེངས་བྲོད་ཞིག་ཡོད་ན། །ཇ་ཧོང་
ངུར་སྨྲིག་གོས་འཆང་དོན་གོ་རང་བྱུང་ངོ༌། །ཆ་ལུགས་འདི་ཀས་སྔར་བཞིན་འདའ་
བ་རུ་བྱེད་ན། །ཅ་ཅོའི་འོ་དོད་འབོད་བའི་གནས་སྐབས་ཞིག་འབྱུང་ངོ༌། །ང་ང་
ཟེར་བའི་གཅེས་ཕྲུག་ཕྱི་མ་རུ་སྐྱིད་སྡུག །ག་འདྲ་མྱོང་བ་རང་བློར་རྟོག་དཔྱོད་ཞིག་
གྱིས་དང༌། །ཁ་བཤད་མཁས་པར་འདོད་པའི་དུས་ཚོད་ཅིག་ཨེ་ཡིན། །ཀ་བ་ལྟ་
བུའི་སེམས་མེད་མིན་ན་ནི་སྒྲིམ་དགོས། །སྔ་སོར་འབད་པ་དོན་མེད་ཆུད་ཟོས་
སུ་ཐལ་ལོ། །ད་ནས་ཀུན་སློང་དག་པས་ཟིན་པ་རུ་བྱས་ནས། །ཐོས་བསམ་སྒོམ་
པ་གཅིག་དྲིལ་སྔོན་བྱོན་གྱི་རྣམ་ཐར། །བློ་ནུས་ཇི་ཡོད་གང་ཡོད་ཡིད་སྨོན་རེ་བྱའོ།།
149



ཅོ་ནེ་བླ་མ་བློ་བཟང་རྒྱ་མཚོའི་གསུང་ལས་ལྟ་མགུར་གྱི་སྐོར།
ཚིག་འཕྲེང་བསྐྱར་ལ་བློ་གྲོས་རྩལ་བཟང་ཞིག་ཡོད་མདོག །དོན་ལ་ཤེས་རབ་རྒྱ་
ཤུག་ཚི་གུ་ཙམ་མེད་པས། །ཕྱི་མའི་འགྲོ་ཆས་ལྷ་ལམ་མཚོ་སྐྱེས་བཞིན་སོང་འདིས།།
སེམས་པ་སྐྱོ་དེས་བྱུང་རྒྱལ་སྡུག་ཡུས་སུ་སྨྲས་སོ། །ཞེས་ཀཱ་ལི་ལུགས་ལྡོག་ལས་བརྩམས་
པའི་ཚིག་གི་སྦྱོར་བ་འདི་སྣང་གཉིད་ལས་སློང་བྱེད་འཆི་མེད་རྔ་སྒྲ་ཞེས་བྱ་བ་འདི་ནི་འཕྲུལ་སྣང་ཀིམ་པའི་ཤིང་གི་ཚང་ཚིང་
འཁྲིགས་པའི་འཁོར་བའི་ནགས་ཀློང་ཡངས་པོར་ཟ་བྱེད་གཅན་གཟན་གྱི་ཁར་རྒྱུ་འགྲུལ་བྱེད་ཅིང་ཚིག་གི་མེ་ཏོག་འཐུབ་ལ་
མངོན་པར་དགའ་བའི་བྱིས་པ་བསམ་མེད་སུ་དྷི་ས་མུ་ཏྲར་འབོད་པས་ཐང་གཅིག་ཡུད་ཙམ་གྱི་འཆར་སྒོ་གློག་ཞགས་ལྟ་བུ་འདི་
སླར་ཡང་དྲན་རྟེན་དུ་སུག་བྲིས་སུ་བགྱིས་པའོ། །
༄༅། །བྱིས་སེམས་སྙེམས་པའི་མགོ་འཕང་བཏེགས་པ་གནོན་
བྱེད་མི་རྟག་སྲིན་པོའི་འཇིགས་གཟུགས་ཞེས་བྱ།
ན་མོ་གུ་རུ་ཨཱརྱ་ལོ་ཀེ་ཤཱ་རཱ་ཡ། ཀྭ་ཡེ་ཤེས་པར་རློམ་པའི་མགོ་འཕང་
མཐོ། །ཁ་ནས་ཚིག་འཕྲེང་མ་སྐྱོར་དོན་ལ་སོམས། །ག་འདྲ་འདུག་པ་རང་གི་
སེམས་ལ་རྟོག །ང་རྒྱལ་དགྲ་བོའི་དབང་དུ་འགྱུར་ཉེན་གདའ། །ཅ་ཅོའི་ཕེར་
རགས་རྒྱག་ལ་དགའ་བ་འདིས། །ཆ་ཙམ་སྙིང་པོས་དབེན་པ་འདི་ཀའི་མུར། །ཇ་
ཁའི་རལ་བ་གཟེངས་པའི་གཤིན་རྗེ་ཡིས། །ཉ་མོ་ལྕགས་ཀྱུས་ཇི་བཞིན་འཛིན་
ཉེན་གདའ། །ཏ་མ་ལ་སྟེང་འཕུར་བའི་འདབ་ཆགས་རྐང་། །ཐ་གུ་དམ་པོས་ས་
ལ་བརྟོད་པ་བཞིན། །ད་ཀོ་གཏན་གྱི་སྡོད་གནས་དམྱལ་ཁམས་དེར། །ན་རྒ་འཆི་
བས་མྱུར་དུ་བདས་ཉེན་གདའ། །པ་ཏྲ་ལྟ་བུར་ལས་ཀྱིས་སྤེལ་བ་ཡིས། །ཕ་མ་
གཉེན་མདུན་རང་སྡེ་རིམ་འཆི་ཡང༌། །བ་སྤུ་གཡོ་འགུལ་ཙམ་ཡང་མེད་པ་འདིས།།
མ་རུང་རྟག་འཛིན་གདོན་གྱིས་བསླུ་ཉེན་གདའ། །ཙ་ཏུར་འབྱུང་བ་འཁྲུགས་པའི་
150



ཅོ་ནེ་བླ་མ་བློ་བཟང་རྒྱ་མཚོའི་གསུང་ལས་ལྟ་མགུར་གྱི་སྐོར།
ནད་རིམས་ཀྱིས། །ཚ་བ་ལ་འདས་གྲང་བ་གཏི ང་ཁོལ་དུས། །ཛ་ལང་དྲེགས་
པའི་སེམས་འཕང་དམའ་ཡང་འཕྱིས། །ཝ་མོ་རྙི་ཡིས་ཟིན་བཞིན་འགྱུར་ཉེན་གདའ།།
ཞྭ་ལྟར་གཙུག་ཏུ་བཀུར་བའི་བཀུར་སྟིར་རེ། །ཟ་མ་ནོར་ལ་ཨ་འཐས་ཞེན་ཅིང་
ཆགས། །འ་འུར་སྙན་པའི་གྲགས་པར་དགའ་བ་འདིས། །ཡ་ང་གཤིན་རྗེའི་ཁྲིམས་
རར་འགྲིམ་ཉེན་གདའ། །ཨ་ཧོ་བཟང་བོའི་ཐོས་དོན་བསམ་སྐབས་བྲལ། །རྒྱ་
མཚོའི་གླིང་ནས་སྟོང་ལོག་ཚོང་བ་བཞིན། །སྒྲེན་མོ་ལག་པ་སྟོང་བར་འགྲོ་ཉེན་
གདའ། །ངེས་པར་རང་ལ་གཅེས་ཤིང་ཕངས་བདེན་ན། །མི་ཐོགས་ལྡོག་པ་མེད་
པར་འོང་འགྱུར་བའི། །མི་རྟག་འཆི་བ་འདི་ནི་ཉིན་རེ་བཞིན། །དོ་གལ་ཆེན་པོས་
ཡང་ཡང་བསམ་པའི་རིགས། །ཞེས་བྱིས་སེམས་སྙེམས་པའི་མགོ་འཕང་བཏེགས་པ་གནོན་བྱེད་མི་རྟག་
སྲིན་པོའི་འཇིགས་གགས་ཞེས་བྱ་བ་འདི་ནི་ཆོས་གྲྭར་ཁས་ལེན་འཛིནསྐབས་སྔ་རྒོལ་གྱིས་ཁེངས་པས་བརྙས་འཅོས་བྱས་པ་
ལ་བརྟེན་ཁྱོད་ལྟབུས་འདི་འདྲ་བྱེད་ན་བདག་ནི་ཁྱོད་ལས་ཆ་ཐམས་ཅད་ནས་ལྷག་གོ་སྙམ་པའི་བློ་ཞིག་ཐོལ་གྱིས་སྐྱེས་ཀྱང་མི་
ངོམས་པའི་འཛུམ་མདངས་དང་བཅས་ཏེ་ཤགས་ཤིག་བརྒྱབ་པས་ཐམས་ཅད་བཞད་གད་ཐལ་ལེ་བ་བྱུང་བས་ཕ་རོལ་ངོ་གནོངས་
ཏེ་ས་ལ་བསྡད་སྐབས། ཤགས་ངན་མ་རྒོད་ཞེས་པ་དང་འགལ་སོང་སྙམ་པ་ལས་མ་སྐྱེས་ཀྱང་རང་ཤག་ཏུ་སླེབས་ནས་བསམ་
བློབཏང་སྐབས་བློ་སྦྱོང་གི་མགོ་ནས་མཇུག་བར་ཚིག་རེ་རེ་ལའང་མ་འགལ་བ་མེད་པ་ལྟབུར་གྱུར་པས་མཉམ་མེད་ཇོ་བོ་ཆེན་
པོའི་གདམས་ངག་ལ་ངེས་ཤེས་བླ་ལྷག་ཏུ་སྐྱེས་ཤིང་རང་ཉིད་འདི་སྣང་སྲིན་མོའི་འཛུམ་གྱིས་བསླུས་ཏེ་ཆོས་ཀྱི་སྒོར་མ་ཆུད་
པ་མི་རྟག་པ་མ་དྲན་པས་ལན་པར་འདུག་སྙམ་སྟེ་རང་ལ་ལེ་ལན་བདའ་བའི་ཚིག་འདི་ཐལ་བ་སླར་དྲན་པའི་རྟེན་དུ་སུ་དྷི་ས་མུ་
དྲར་འབོད་པས་ཡིག་རིས་སུ་བཀོད་པའོ། །
151



ཅོ་ནེ་བླ་མ་བློ་བཟང་རྒྱ་མཚོའི་གསུང་ལས་ལྟ་མགུར་གྱི་སྐོར།
༄༅། །སྙིང་ནས་ཡིད་རྟོན་པའི་སྐྱེས་བུ་ལ་ངག་བཀོད་ཀྱི་རི་མོ་མཱ་
ལླི་ཀའི་འཆུན་འཕྱང་ཞེས་བྱ་བ་བཞུགས་སོ།།
ན་མོ་ག་རུ་ཨཱརྱ་ལོ་ཀེ་ཤཱ་རཱ་ཡ། རྒྱལ་ཀུན་གསང་གསུམ་འབྲས་དཀར་
ཡོད་དོ་ཅོག །གཅིག་ཏུ་སྤུངས་པའི་ཚོམ་བུ་དྲིན་ཅན་རྗེ། །སྐྱབས་གཅིག་བསྐལ་
བཟང་ཐུབ་བསྟན་དབང་ཕྱུག་དཔལ། །ཡབ་སྲས་བཀའ་དྲིན་དྲན་ནོ་བརྩེ་བས་སྐྱོངས།།
ཀ་ཡེ་དཔྱོད་ལྡན་ངག་དབང་རྒྱ་མཚོ་ཁྱོད། །ཁ་ཙམ་མིན་པར་སྙིང་ནས་གུས་ཚུལ་
གྱིས། །ག་འདྲ་ཞིག་ལ་ཚེ་འདིར་འབད་དགོས་ཚུལ། །ང་ལ་བཀོད་པའི་རི་མོ་
དགོས་སོ་ལོ། །ཅ་ཅོའི་ཚིག་གི་སློབ་གཉེར་ཙམ་ཞིག་ལས། །ཆ་ཙམ་དོན་ལ་
མ་རེ ག་ཕན་པ་ཆུང༌། །ཇ་དང་འོ་མ་བུ་རམ་མངར་བའི་ཁྱད། །ཉ་ཉུང་བསྲེས་
པ་མྱང་བས་ག་ལ་མྱོང༌། །ཏ་ཐཱ་ག་ཏའི་གསུང་རབ་ཇི་སྙེད་པ། །ཐ་རྒོལ་སེམས་
རྒྱུད་འདུལ་བའི་ཐབས་ལགས་པས། །ད་ལྟ་ནས་བཟུང་རང་རྒྱུད་ལ་བསྐོར་ནས།།
ན་རྒ་འཆི་མེད་བསྒྲུབ་པའི་ཐབས་སུ་བསྒྱུར། །པ་སངས་ལྟར་དཀར་ལྷག་པའི་བསམ་
པ་ཡིས། །ཕ་རོལ་ལོག་རྟོག་སེལ་ཕྱིར་རྩོད་པ་ལས། །བ་སྤུ་ཙམ་གྱི་ཕན་སེམས་
མེད་པའི་སྟེང་། །མ་ལུས་དགེ་རྩ་བསྲེག་བྱེད་རྒྱང་རིང་སྤོངས། །ཙཀྲ་རྣམ་གསུམ་
དགོངས་འགྲེལ་བཀའ་པོད་ལྔར། །ཚ་གྲང་ངལ་དུབ་ཁྱད་བསད་འབད་པ་ནི། །ཛ་
ཡའི་གོ་འཕང་བགྲོད་ལ་མྱུར་བའི་འགྲོས། །ཝ་ལེར་ལག་ཏུ་སོན་པ་འདི་ལ་འབུངས།།
ཞྭ་སེར་བསྟན་པ་དགག་སྒྲུབ་གནད་ཚང་བ། །ཟ་འོག་རི་མོ་མ་འདྲེས་གསལ་ལྟ་
བུར། །འ་ཅག་ཐོས་བསམ་བྱེད་པའི་སྐབས་རྙེད་པ། །ཡ་མཚན་སྐལ་བ་འདི་
ལས་ལྷག་པ་ཅི། །རྭ་ལྟར་གྱོང་བའི་སེམས་ལ་སེན་མོ་ཞིག །ལ་གོར་ཨེ་ཐོགས་
152



ཅོ་ནེ་བླ་མ་བློ་བཟང་རྒྱ་མཚོའི་གསུང་ལས་ལྟ་མགུར་གྱི་སྐོར།
བལྟ་བ་ཚིག་བརྒྱའི་མདོ། །ཤ་ཚ་སྙིང་གཏམ་ཀུན་གྱི་དོན་པོ་དེ། །ས་ལེ་སྦྲམ་
བཞིན་སྙིང་གིས་གཅེས་པར་ཟུངས། །ཧ་ཅང་བློ་སྣ་མང་བསྐྱངས་བྱས་ཏེ། །ཨ་
ཚྭ་ཏ་འདྲའི་དམ་ཆོས་བདུད་རྩིའི་རོ། །འཐུངས་ལ་ངོམས་པ་མེད་མཛོད་ཐོས་པ་
ཡིས། །ཆོག་མི་ཤེས་པ་ཆོས་ཤེས་ཚད་དུ་གསུངས། །རྣམ་དཀར་བྱ་བ་གྲངས་
མཐའ་མ་མཆིས་ཀྱང་། །རྒྱ་ཆེན་ཐོས་པའི་ལམ་ནས་རང་གི་རྒྱུད། །ཡོན་ཏན་
གཏེར་དུ་བསྒྲུབ་པ་གལ་ཆེ་གཤིས། །འདི་ལ་གཙོ་བོར་འབད་ན་ལེགས་སམ་སྙམ།།
ཞེས་སྙིང་ནས་ཡིད་རྟོན་པའི་སྐྱེས་བུལ་ངག་བཀོད་ཀྱི་རི་མོ་མཱཀའི་འཆུན་འཕྱང་ཞེས་བྱ་བ་འདི་ནི་རང་གི་དགེ་ཕྲུག་རྣམ་པར་དཔྱོད་
པའི་བློ་གྲོས་ཀྱི་རྩལ་འཆང་བ་ཞབས་དྲུང་ངག་དབང་རྒྱམཚོས་བདག་བློསྣམང་བའི་སྐྱོན་གྱིས་བྱ་བ་གཅིག་ལ་བློ་གཏད་ཅུབ་པ་མི་འདུག་
པས་ཚེ་ཧྲིལ་བོར་བྱ་བ་གང་ལ་འབད་དགོས་ཀྱི་གསུང་བཀོད་ཡི་གེར་བྲིས་པ་ཅིས་ཀྱང་དགོས་ཞེས་ཡང་ནས་ཡང་དུ་བསྐུལ་མ་རྣ་བ་
ཚབར་བྱས་པའི་ངོར་སུདྷི་སཱ་རར་འབོད་པས་ཐོལ་བྱུང་དུ་སྨྲས་པའི་ཡི་གེ་བ་ནི་སྐུལ་བ་བོ་ཉིད་ཀྱིས་བགྱིས་སོ། །
༄༅། །རེ་འབྲས་ཉི་མ་འདྲེན་པའི་སྐྱ་རེངས་འོད་ཀྱི་སྣང་བ་
ཞེས་བྱ་བ་བཞུགས་སོ།།
ན་མོ་གུ་རུ་ལོ་ཀེ་ཤཱ་རཱ་ཡ། ཀྭ་ཡེ་འདིར་སྣང་བྱ་བཞག་ཕར་རྒྱབ་ཏུ་བསྐྱར་
ནས། །ཁ་ཞེ་མེད་པར་དམ་པའི་ལྷ་ཆོས་ཤིག་བྱས་ན། །ག་ཤེད་གློ་བུར་སྐྱེས་ཆེན་
འདེགས་པ་ཡི་སྐབས་སུ། །ང་ཅག་སེམས་ལ་འཛིན་རྒྱུ་ཅུང་ཟད་ཅིག་ལོས་ཡོད།།
ཅ་ཅོའི་འདུ་འཛིས་དབེན་པ་རི་བོ་ཡི་སུལ་དུ། །ཆ་ལུགས་འདུལ་བར་བསྟུན་ནས་
འཕྲུལ་སྣང་གི་བྱ་བྱེད། །ཇ་རོ་ཇི་བཞིན་དོར་ཏེ་བློ་གྲོས་ཀྱི་བང་རྩལ། །ཉ་བཞིན་
བསམ་སྒོམ་མཚོ་མོར་འཁྱུག་པ་ཞིག་བྱུང་ན། །ཏཱ་ལའི་འདབ་ལྟར་རྒྱས་པའི་དཔལ་
འབྱོར་ཀུན་མི་རྟག །ཐ་མར་བསླུ་ཞིང་འགྱུར་པའི་ཆོས་ཅན་དུ་སྣང་བས། །ད་
153



ཅོ་ནེ་བླ་མ་བློ་བཟང་རྒྱ་མཚོའི་གསུང་ལས་ལྟ་མགུར་གྱི་སྐོར།
ནས་བསླུ་མེད་དམ་པའི་ལྷ་ཆོས་ཀྱི་སྒོ་ནས། །ན་རྒ་འཆི་བས་གཏུགས་ཚེ་འགྱོད་
མེད་ཞིག་བྱུང་ན། པ་ར་མི་ཏའི་སྦས་དོན་མངོན་རྟོགས་ཀྱི་ནོར་བུ། །ཕ་གཅིག་
འཇམ་དཔལ་སྙིང་པོས་འཕྲེང་རྒྱུད་དུ་བསྟར་བ། །བ་མོ་སྟོང་གི་འོ་མའི་ཉིང་ཁུ་
བཞིན་བཅུད་བསྡུས། །མ་ལུས་རྒྱལ་བའི་དགོངས་བཅུད་སྙིང་ནོར་དུ་ཐོབ་ན། །ཙ་
ཀོ་ར་ལྟར་དང་ཉེ་བའི་རི་སུལ་དུ་གནས་ཏེ། །ཚ་ཟེར་བྱེད་པའི་འགྲོས་བསྟུན་ངེས་
བཟུང་གི་མཐུན་བཅད། །ཛ་ཡ་སྲས་བཅས་དགྱེས་བསྐྱེད་སྒྲུབ་པ་ཡི་མཆོད་པས།།
ཝ་ལེར་སེམས་ལ་ཡར་བསྐྱེད་མཐོན་པ་ཞིག་བྱུང་ན། །ཞྭ་སེར་བཀའ་གདམས་
གསར་མའི་གནའ་བོ་ཡི་ལུགས་སྲོལ། །ཟ་ཟིར་འདུ་ལོང་བརྙེད་བཀུར་འཆིང་བྱེད་
ཀྱི་ཞགས་པ། །ལ་འུར་སྙན་གྲགས་བདུད་ཀྱི་གཡབ་མོ་རུ་དགོངས་ཏེ། །ཡ་
མཚན་ལྷ་ཆོས་སྒྲུབ་པའི་རྣམ་ཐར་བཞིན་བྱུང་ན། །རྭ་ལྟར་གྱོང་བའི་སེམས་རྒྱུད་
རྩུབ་མོ་འདི་དོར་ཏེ། །ལ་འུར་ཐེག་པ་མཆོག་གི་གཞུང་ལམ་ལ་ཞུགས་ནས། །ཤ་
རུས་གཏིང་ནས་གཡོས་པའི་བྱམས་པ་དང་སྙིང་རྗེས། །ས་གསུམ་འགྲོ་བ་ཡོངས་
ལ་སེམས་བཟང་ཞིག་བྱུང་ན། །ཧ་ཅང་མ་དུལ་སྒོ་གསུམ་ཐ་རྒོད་ཀྱི་ཞིང་སར།།
ཨ་ཏི་ཤ་དང་འཇམ་མགོན་སྙན་བརྒྱུད་ཀྱི་བདུད་རྩི། །བླ་མ་ལྷ་ཡི་བྱིན་རླབས་ཡུར་
ལམ་ནས་དྲངས་ཏེ༑ ༑རྟོགས་པའི་མྱུ་གུ་ད་ལྟ་སྨིན་པ་ཞིག་བྱུང་ན། །བློ་གྲོས་
རྡོ་ལེབ་ཡངས་པའི་ངོས་ཉིད་དུ། །རེ་འབྲས་བཟང་བོ་སྨིན་པའི་རི་མོ་འབུམ། །བསམ་
རྒྱ་བསྐྱེད་དེ་འབྲི་བའི་ངལ་བསྟེན་པ། །མཚོ་བྱུང་མགྲིན་པའི་དོ་རར་རྩེན་དེ་འོ།།
ཞེས་རེ་འབྲས་ཉི་མ་འདྲེན་པའི་སྐྱ་རེངས་འོད་ཀྱི་སྣང་བ་ཞེས་བྱ་བ་འདི་ནི་གཙང་ཕྱོགས་ཇོ་མོ་ལྷ་རིའི་མགུལ་གྱི་ཡད་དབེན་
ཞྭ་སེར་སྒྲུབ་རྒྱུད་ཀྱི་བསྟན་པའི་ཀ་བ་གྲུབ་ཆེན་ཆོས་རྡོ་རྗེས་མཆོག་གྲུབ་པའི་གནས་པདྨ་ང་འཇུག་ཕུག་ཏུ་སུ་དྷི་ས་རས་སྨོན་
འདུན་རྩེ་གཅིག་པས་དབྱངས་སུ་གྱེར་བའོ། །
154



ཅོ་ནེ་བླ་མ་བློ་བཟང་རྒྱ་མཚོའི་གསུང་ལས་ལྟ་མགུར་གྱི་སྐོར།
༄༅། །མ་ཆགས་འཕགས་པའི་རིགས་ཀྱི་ནུས་པ་བརྟས་ཕྱིར་རང་
ལ་བསྐུལ་བའི་སྙིང་གཏམ་ཞེས་བྱ་བ་བཞུགས་སོ། །
ན་མོ་གུ་རུ་ཨཱརྱ་ལོ་ཀེ་ཤཱ་རཱ་ཡ། །ཀ་ཡེ་རྟོག་གེར་ཞེན་པས་མི་ཚེ་ཀུན་
ཐལ་བ། །ཁ་བཤད་ཀླུ་བར་ཞེན་པ་ཨ་འཐས་འདི་བཞག་སྟེ། །ག་ལེར་བསམ་
བློ་རང་གི་རྒྱུད་སྟེང་དུ་བསྐོར་ནས། །ང་ཡིར་འཛིན་པའི་ཞེན་སྟངས་ཅུང་ཞིག་
རང་གློད་དང་། །ཅ་ག་ཇི་ཙམ་བསགས་པའི་ཡོ་སྤྱད་ཀྱི་ནང་ནས། །ཆ་ཙམ་འཁྱེར་
དབང་མེད་པའི་དུས་ཚོད་ཞིག་འབྱུང་གི །ཇ་ཁའི་རལ་བ་གཟེངས་པའི་གཤིན་རྗེ་
ཡི་ཞགས་པས། །ཉ་མོ་ལྕགས་ཀྱུས་ཇི་བཞིན་འཛིན་ཚུལ་ལ་རྟོག་དང༌། །ཏ་ཐཱ་
ག་ཏའི་རྗེས་བཞུགས་སྡོམ་གསུམ་གྱི་བཅས་མཚམས། །ཐ་རྒོད་སེམས་འདིས་
བག་ཡངས་གང་དགའ་རུ་བཏང་བས། །ད་ལྟ་བཤགས་སྔོམ་ཕྱིར་བཅོས་ཤུགས་
དྲག་གི་སྒོ་ནས། །ན་འཆི་བྱུང་ཚེ་འཇིགས་མེད་གདེངས་ཐོབ་ཅིག་གྱིས་དང༌། །པ་
བ་སངས་ལྟར་རབ་དཀར་ལྷག་བསམ་གྱིས་ཀུན་བསླངས། །ཕ་རོ ལ་འགྲོ་བའི་དོན་
གྱི་ཁུར་ལྕི་ཀུན་ཐེག་པའི། །བ་མོ་ཀུན་ཏ་ལྟར་དཀར་བྱང་ཆུབ་ཀྱི་སེམས་མཆོག།
མ་ལུས་འགྲོ་བའི་དོན་དུ་འབྱོངས་པ་ཞིག་མཛོད་དང་། །ཙ་ཏུར་འབྱུང་བ་འཁྲུགས་
པའི་ནད་རིམས་དང་བྲལ་ཞིང༌། །ཚ་གྲང་གདུང་སྐྱོབ་ཟས་གོས་གནས་མལ་གྱིས་
མ་དུབ། །ཛ་ཞེས་གཤིན་རྗེའི་ཕོ་ཉས་མ་བཀུག་པའི་གོང་འདིར། །ཝ་སྐྱེས་དུད་
འགྲོའི་སྤྱོད་ལམ་ཁྱད་ཐོན་ཞིག་གྱིས་དང༌། །ཞྭ་གོས་ཧྲུལ་བོ་ཕྱག་དར་བོར་བ་ནས་
ལེན་ཞིང༌། །ཞྭ་སོགས་བཅུད་བྲལ་ཟས་ཀྱིས་འཚོ་དགོས་རང་བྱུང་ཡང༌། །འ་
ཅག་ཆོག་ཤེས་དམ་པའི་རྣམ་ཐར་གྱིས་རྗེས་ཞུགས། །ཡ་གའི་སངས་རྒྱས་ས་དེར་
155



ཅོ་ནེ་བླ་མ་བློ་བཟང་རྒྱ་མཚོའི་གསུང་ལས་ལྟ་མགུར་གྱི་སྐོར།
འཕེན་པ་ཞིག་ཐོངས་དང༌། །རྭ་ཡིག་གཉིས་པ་པདྨོའི་དོ་ར་རུ་རྩེན་བཞིན། །ལ་
ལུང་འཁྱམས་ཏེ་ཁམ་ཟས་སློང་དགོས་རང་བྱུང་ཡང་། །ཤཱཀྱའི་རྗེས་འཇུག་གནའ་
བོའི་བཀའ་སྲོལ་དུ་འདུག་པས། །ས་སྟེང་མི་ཡི་འཕྱ་ཡང་དེ་ཀ་ལ་སྨོན་དང་། །ཧ་
ཅང་ཞེན་ཆགས་དམ་པོའི་བློ་ངན་འདིས་བསླང་ནས། །ཨ་ཧོ་སྔོམ་གསུམ་བཅས་
པ་ཕལ་ཆེར་དང་འགལ་སོང་། །ད་ནི་མ་ཆགས་འཕགས་པའི་རིགས་གཞི་ལ་གནས་
ནས། །དགེ་སྦྱོང་ཆོས་བཞི་བདག་གིར་བྱེད་པ་ཞིག་མཛོད་དང༌། །ཞེས་མ་ཆགས་
འཕགས་པའི་རིགས་ཀྱི་ནུས་པ་བརྟས་ཕྱིར་རང་ལ་བསྐུལ་བའི་སྙིང་གཏམ་ཞེས་བྱ་བ་འདི་ཡང་ཆོས་གྲྭ་ཆེན་པོ་བཀྲ་ཤིས་ལྷུན་
པོ་དང་གཞན་ཡང་གནས་སྐོར་ལམ་གྱི་དགོན་སྡེ་ཆེ་ཕྲའགའ་ལ་བསྙེན་བཀུར་ཅུང་ཞིག་བྱ་འདུན་གྱི་ཐོག་སྲེད་པ་དང་འགྱོད་
པ་བྱུང་ན་མི་ལེགས་སྙམ་སྟེ་ནོར་ལ་ཉེས་དམིགས་སུ་བལྟ་ཁུལ་བགྱིད་སྐབས་སེམས་ཀྱི་འཆར་སྒོ་ཡིག་རིས་སུ་སུ་དྷི་རཱ་རས་
ཕབ་པའོ། །
༄༅། །གཞན་དོན་ལྟར་སྣང་གིས་འདུ་ལོང་ཟ་ཟིར་མང་པོས་ཞག་
གི་འཁོར་ལོ་ཡུད་ཡུད་འདའ་བའི་སྐབས་སུ་རང་གིས་རང་ལ་ཆིག་
ལབ་ཏུ་སྨྲས་པའི་སྙིང་གཏམ་ཞེས་བྱ་བ།
མོ་གུ་རུ་ལོ་ཀེ་ཤཱ་རཱ་ཡ། ཀྭ་ཡེ་ཆོས་སེམས་མ་འདྲེས་ཆོས་པའི་གཟུཊ།།
ཁ་བཤད་རྒྱ་འབྱམས་མཁས་ཀྱང་ནེ་ཙོའི་ཚིག །ག་ཤེད་སྐྱེས་ཆེན་འདེགས་ཚེ་དེས་
ཅི་ཕན། །ང་རོ་དང་བཅས་བྲང་ལག་འཐབ་དུས་འཕྱིས། །ཅ་ཅོའི་རྩོད་འཐེན་ལ་
ཞེན་མི་ཚེ་ཐལ། །ཆ་ཙམ་སེམས་ལ་འཛིན་རྒྱུའི་གདེངས་དྲོད་དབེན། །ཟ་ཧོར་
ངུར་སྨྲིག་གོས་འཆང་དགོས་པ་སྟོར། །ཉ་བཞི་བསྐུམས་ཚེ་འགྱོད་ཆེན་མེས་བསྲེག་
སྙམ། །ཏ་ཐཱ་ག་ཏའི་བསྟན་པ་ལྔ་བརྒྱ་ཕྲག །ཐ་མའི་དུས་འདིར་ལོང་བས་གླང་
156



ཅོ་ནེ་བླ་མ་བློ་བཟང་རྒྱ་མཚོའི་གསུང་ལས་ལྟ་མགུར་གྱི་སྐོར།
རྔ་བཞིན། །ད་ལྟ་ལན་གཅིག་ཟིན་པ་ཨེ་མ་མཚར། །ན་མེད་བདེ་བའི་དུས་འདིར་
འབད་པར་རིགས། །པ་ཏྲ་ལྟར་འཁྱིལ་འཁོར་བའི་གནས་འདི་ན། །ཕ་རོལ་སྐྱེས་
ཆེན་མི་འདེགས་སུ་ཞིག་མཆིས། །བ་གླང་ལྟར་རྨོངས་བདག་ལ་སེམས་མེད་ཟད།།
མ་འདུག་ད་ནས་འཆི་ཆོས་ཚགས་སུ་གྱིས། །ཙ་ཏུར་འབྱུང་བའི་ཁམས་ཀྱི་འདུ་
བ་སྙོམས། །ཚ་གྲང་གདུང་སྐྱོབ་གོས་ཟས་ཚེགས་མེད་རྙེད། །ཛ་ཞེས་གཤིན་
རྗེའི་ཕོ་ཉས་མ་ཟིན་གོང་། །ཝ་ལེར་མི་འཇོག་ཐོས་དོན་བསམ་སྒོམ་འབུངས། །ཞྭ་
བཞིན་སྐྱེ་འགྲོའི་མགོ་ནས་གནོན་བྱེད་པ། །ཟ་བྱེད་འཆི་བདག་རྒྱལ་པོའི་དཔའ་
ཚུལ་དེ། །འ་འུར་འདི་སྣང་གཡེང་བའི་གོ་སྐབས་གང༌། །ཡ་མའི་གྲོང་དུ་འགྲོ་
ཆས་སྣུར་དེ་སྒྲུབས། །རྭ་གདེངས་གཤིན་རྗེའི་རྒྱལ་པོས་མིག་གིས་བཙས། །ལ་
ལུང་ཉུལ་བའི་ཕོ་ཉས་གླགས་སྐབས་འཚོལ། །ཤ་ཟ་འབྱུང་བོའི་ཚོགས་ཀྱིས་རྗེས་
སྙེགས་པས། །ས་སྟེང་ཡུན་རིང་འདུག་པའི་རེ་བ་བྲལ། །ཧ་ཧར་དབུགས་བརྩེགས་
དྲོད་སྡུད་འཆིར་ཕྱོགས་ཚེ། །ཨ་ཧོ་རང་གི་རང་ཉིད་བསླུས་སོ་ཞེས། །ལེ་ལན་
བདའ་ཡང་དེ་ཚེ་དུས་མིན་པས། །ད་ནས་ཚུལ་འདི་ཁོ་ན་བསམ་པའི་རིགས། །དེས་
ན་ཆུ་མེད་ལུང་བའི་སུམ་མདོ་རུ། །ཉ་རྒྱ་བཀྲམ་པའི་ངལ་བ་འདི་བཏང་སྟེ། །སྒྲ་
མེད་ཞི་བའི་ནགས་སུ་ཕྱི་མའི་དོན། །ཁོ་ན་ལ་རེས་མི་ཚེ་འཁྱོལ་ན་སྙམ། །ཞེས་
པ་འདི་ཡང་ཆོས་གྲྭ་ཆེན་པོ་བཀྲ་ཤིས་ལྷུན་པོར་གཞན་དོན་ལྟར་སྣང་གིས་འདུ་ལོང་ཟ་ཟིར་མང་པོས་ཞག་གི་འཁོར་ལོ་དབང་
མེད་ཡུད་ཡུད་འདའ་བའི་སྐབས་སུ་རང་གིས་རང་ལ་ཆིག་ལབ་ཏུ་སུ་དྷི་ས་རས་སྨྲས་པའོ། །
157



ཅོ་ནེ་བླ་མ་བློ་བཟང་རྒྱ་མཚོའི་གསུང་ལས་ལྟ་མགུར་གྱི་སྐོར།
༄༅། །སྙིང་ནས་ཡིད་རྟོན་པའི་གྲོགས་པོ་ལ་གདམས་པའི་ངག་
ཡོན་ཏན་དྲི་བསུང་བསྒོ་བྱེད་ཛ་ཏིའི་འཁྲི་ཤིང་ཞེས་བྱ།
ཀྭ་ཡེ་སྙིང་གྲོགས་དམ་པ་འདིར་གསོན་དང༌། །ཁ་ཙམ་མིན་པར་ཐོས་
བསམ་བྱེད་འདོད་ན། །ག་ལེར་བསམ་བློ་བཏང་ནས་དཔེ་གཟིགས་ཀྱིས། །ང་
རྒྱལ་གཉེན་པོར་འགྲོ་ཐབས་མལྕེ་གུ། །ཅ་ཅོའི་ཚིག་རྩེད་ཁོ་ནར་ཞེན་པ་ཡིས། །ཆ་
ཙམ་རྟོགས་དཀའི་གཞུང་དོན་དཀའ་བའི་གནས། །ཇ་འཐུང་ཞོར་ལའང་ཞིབ་ཏུ་
དཔྱོད་ཅིག་དང༌། །ཉ་རྒྱས་ཟླ་ལྟར་ཤེས་རབ་འཕེལ་ཏེ་འོང་། །ཏ་ཐཱ་ག་ཏའི་དགོངས་
མཐིལ་བྱེ་བའི་མཛོད། །ཐ་རྒོད་སེམས་འདུལ་གཙོར་སྟོན་ལམ་རིམ་གྱིས། །ད་
ནས་རང་རྒྱུད་ལ་སྐོར་ཐོས་བསམ་སྒོམ། །ན་རྒ་འཆི་བ་བྱུང་དུས་ཕན་ངེས་མཛོད།།
པ་སངས་དཀར་པོའི་མདོག་འཆང་ཀུན་སློང་གིས། །ཕ་རོལ་འགྲོ་བ་ཡོངས་ཀྱི་
དོན་སླད་དུ། །བ་སྤུ་གཡོ་བའི་དད་གུས་རྩེ་གཅིག་པས། །མ་རིག་མུན་སེལ་
འཇམ་མགོན་ལྷག་ལྷར་བསྟེན། །ཙ་ཀྲ་བསྐོར་འདྲའི་འཁོར་བའི་གནས་འདི་ན།།
ཚ་གྲང་དམྱལ་བའི་སྡུག་བསྔལ་བཟོད་དཀའི་ཚུལ། །ཛ་ཡའི་གསུང་བཞིན་ངེས་
པར་བདེན་ལགས་ན། །ཝ་ལེར་བླང་དོར་ལག་ཏུ་ལོན་པར་མཛོད། །ཞྭ་སེར་
རིང་ལུགས་བསྟན་པའི་སྙིང་པོ་དང་། །ཟ་འོག་མཛེས་འདྲའི་སྙན་བརྒྱུད་ལག་
འབྱོར་དུས། །འ་ཅག་ཟབ་གསང་ཆོས་ལ་འབད་འབུངས་ཀྱིས། །ཡ་གི་ཟུང་འཇུག་
ས་དེར་འཕེན་པ་འཐོངས། །རྭ་གདེངས་མིག་བགྲད་བདུད་གྲོགས་མི་འོང་གི །ལ་
ལུང་དོན་བཤད་ལོང་གཏམ་སྣ་ཚོགས་ཀྱིས། །ཤ་ཚའི་ཟོལ་གྱིས་དགེ་ལས་གཡེལ་
བྱེད་རྣམས། །ས་ཉུལ་སྲིན་པོར་བལྟས་ཏེ་འཇིགས་པར་མཛོད། །ཧ་ཅང་ཆོས་
158



ཅོ་ནེ་བླ་མ་བློ་བཟང་རྒྱ་མཚོའི་གསུང་ལས་ལྟ་མགུར་གྱི་སྐོར།
ལ་དོན་གཉེར་ཆེར་ཡོད་ན། །ཨ་དོན་སྐྱེ་མེད་དོན་ཡང་ཁོང་ཆུད་འགྱུར། །ཆོས་
རྣམས་ཐམས་ཅད་རྒྱུ་དང་རྐྱེན་བཞིན་དེ༑ ༑འདུན་པའི་རྩལ་ལ་རབ་ཏུ་གནས་སོ་
གསུངས། །སྙིང་གཏམ་ཀ་ཕྲེང་ལས་བརྩམས་སྤེལ་བ་འདི། །སྙིང་གི་གྲོགས་
བཞིན་དུས་ཀུན་བསྟེན་བྱས་ན། །སྙིང་ནས་རེ་བའི་འབྲས་བུ་མ་ལུས་པ། །སྙིང་
གྲོགས་ཁྱོད་ལ་འདུ་བ་ཉིད་དུ་འགྱུར། །དེ་སྐད་བློ་མཐུན་གཤིས་ལེགས་ཡི་གར་
འོངས། །གྲོགས་བཟང་ཁྱོད་ཀྱིས་ནན་ཏན་བསྐུལ་བའི་ངོར། །རྒྱ་ཆེན་ཐོས་པ་
འཚོལ་བའི་བརྟུལ་ཞུགས་ཀྱིས། །མཚོ་ཆེན་ཆུ་ཡིས་མི་ངོམས་སྤུན་དེས་སྨྲས།།
ཞེས་སྙིང་ནས་ཡིད་རྟོན་པའི་གྲོགས་པོ་ལ་གདམས་པའི་ངག་ཡོན་ཏན་དྲི་བསུང་བསྒོ་བྱེད་ཛ་ཏིའི་འཁྲི་ཤིང་ཞེས་བྱ་བ་འདི་ནི་
ཆོས་ཀྱི་མཆེད་པོ་ས་མུ་ཏྲས་བསྐུལ་བའི་ངོར་རིགས་པ་སྨྲ་བ་བློ་བཟང་རྒྱ་མཚོ་སྤྲིན་ཞེས་བྱ་བས་ཤར་མར་བསྡེབས་པའོ། །
༄༅། །ཐ་སྙད་ཚིག་ལ་ཞེན་པའི་རྟོག་གེ་པ་རྒན་པོས་རང་ཉིད་
སྒྲུབ་པར་བསྐུལ་བའི་ལྕགས་འདེབས་ཞེས་བྱ་བ།
ན་མོ་གུ་རུ་ལོ་ཀེ་ཤཱ་རཱ་ཡ། ཀྭ་ཡེ་བློ་ཁ་ཆོས་ལ་ཕྱོགས་གྱུར་མོད། །ཁ་
བཤད་ཟེར་བསྒྲོས་ཟློས་འདིས་མི་ཚེ་ཐལ། །ག་བུར་ལྟར་བསིལ་སྙིང་ལ་ཕན་པའི་
ཆོས། །ང་ཡིས་ཉིན་གཅིག་བསྒྲུབས་པ་ཅང་མ་དྲན། །ཅ་ཅོའི་རྩོད་འཐེན་ལ་ཞེན་
འདི་ཀའི་མུར། །ཆ་མེད་རྒྱུས་མེད་ཕྱི་མར་འགྲོ་དགོས་ཚེ། །ཇ་ཧོང་ངུར་སྨྲིག་
གོས་འཆང་དོན་མ་བྱུང་། །ཞྭ་བཞི་བསྐུམས་ཚེ་འགྱོད་ཀྱང་ཕྱིས་ནས་བདའ། །ཏ་
ཐཱ་ག་ཏའི་ཆོས་ཆར་ཟབ་རྒུ་ཡིས། །ཐ་རྒོད་རང་རྒྱུད་ཞིང་ས་བརླན་མ་ནུས། །ད་
ནི་ཇི་བྱ་བླ་མ་མཆོག་གསུམ་ལྷ། །ན་འཆི་ཐོག་ཏུ་བབས་ཚེ་ཅི་རང་དྲག །པ་ཏྲའི་
རི་མོ་ལྟར་འཁྱིལ་འཁོར་བ་ཡི། །ཕ་རོལ་མི་ངོམས་ངང་ཚུལ་མི་སེམས་པར། །བ་
159



ཅོ་ནེ་བླ་མ་བློ་བཟང་རྒྱ་མཚོའི་གསུང་ལས་ལྟ་མགུར་གྱི་སྐོར།
གླང་རྩྭ་ལོ་ཁམ་འགས་ཚིམ་པ་བཞིན། །མ་འདུག་མྱུར་བ་མྱུར་དུ་སྒྲུབ་ལ་འབུངས།།
ཙ་ཏུར་ཐུན་བཅད་གཡེལ་མེད་བྱ་བ་ཀུན། །ཚ་བྱེད་འགྲོས་བསྟུན་ཚད་བཟུང་དཀའ་
ཐུབ་ཀྱིས། །ཛ་ལང་རྟག་འཛིན་དབང་དུ་མ་སོང་བར། །ཝ་ལེར་འཆི་བ་དྲན་བཞིན་
བརྟུན་པས་སྒྲུབས། །ཞྭ་སེར་ལྟ་སྒོམ་སྤྱོད་སྲོལ་གཞན་དག་དང༌། །ཟ་འོག་རི་
མོ་བཞིན་དུ་མ་འདྲེས་འདི། །འ་འུར་འུད་ཀྱིས་ཆེ་བ་བརྗོད་མིན་པར། །ཡ་ཡོལ་
འཁྲུལ་བ་ཀུན་བྲལ་མཇའ་འདིར་འབུངས། །རྭ་ལྟར་རེངས་པའི་སེམས་རྒྱུད་མ་
རུང་འདི། །ལ་འུར་འདུལ་བའི་སྐབས་རྙེད་དེང་བཞག་ན། །ཤ་ཚ་སྙིང་ཉེ་རང་
ལ་མེད་པར་ཟད། །ས་ཉལ་སྲིན་པོས་མ་ཟིན་གོང་འདིར་འབད། །ཧ་ས་བཛྲ་ཡབ་
སྲས་ཞབས་བསྟེན་ཀྱང་། །ཨ་མྲའི་འབྲས་བཞིན་ཕྱི་སྨིན་ནང་མིན་པ། །དགེ་
སྦྱོང་ཧྲལ་བོ་སུ་དྷི་ས་ར་ཡིས། །རང་གིས་རང་ལ་བསྐུལ་ལྕག་འདི་སྐད་བཏབ།།
ཅེས་ཐ་སྙད་ཚིག་ལ་ཞེན་པའི་རྟོག་གེ་པ་རྒན་པོས་རང་ཉིད་སྒྲུབ་པར་བསྐུལ་བའི་ལྕག་འདེབས་ཞེས་བྱ་བ་འདི་ནི་ཆོས་གྲྭ་ཆེན་
པོ་བཀྲ་ཤིས་འཁྱིལ་ནས་འཁྲུགས་ཟིང་གིས་ཡིད་བསུན་ཏེ་བྱང་ཕྱོགས་སུ་བསྐྱོད་སྐབས། འཇམ་དཔལ་སྤྲུལ་བའི་ཞིང་ཁམས་
ཤར་ཙོང་ཁའི་ཡུལ་གྱི་ཆོས་གྲྭ་ཆེན་པོ་སྐུ་འབུམ་བྱམས་པ་གླིང་གི་གཡས་ངོས་ཆོས་རྗེ་དོན་གྲུབ་རིན་པོ་ཆེའི་སྒྲུབ་གནས་ཆུ་དཀར་
རི་ཁྲོད་དུ་རང་སེམས་ལ་བརྟག་སྐབས་ད་དུང་གནས་དང་ཚིག་ལ་ཞེན་པ་ཆེ་བར་མཐོང་ནས་སྔོན་གྱི་དམ་བཅའ་ཡང་ཆུའི་གཉེར་
མ་བཞིན་དུ་འཇིག་པར་དོགས་ཏེ། སེམས་ཀྱི་རྡོ་བ་ལ་སླར་རི་མོར་བྲིས་པའོ། །
༄༅། །ཤུལ་རིང་ལམ་གྱིས་དུབ་མའི་མགྲོན་པོ་དགའ་སྐྱོ་སེམས་
ཀྱི་འགྱུར་བ་སྐྱ་བཏབ་པའི་ཐོལ་གླུ་ཞེས་བྱ་བ་བཞུགས་སོ།།
ན་མོ་གུ་རུ་ལོ་ཀེ་ཤཱ་རཱ་ཡ། ཡབ་གཅིག་ཆོས་ཀྱི་རྒྱལ་བོ་ཞང་ལྷ་བ། །སྙིང་
ག་ཆོས་ཀྱི་འཁོར་ལོའི་གུར་ཁང་དུ། །མི་ཤིགས་སེམས་དང་གཉིས་མེད་རྟག་
160



ཅོ་ནེ་བླ་མ་བློ་བཟང་རྒྱ་མཚོའི་གསུང་ལས་ལྟ་མགུར་གྱི་སྐོར།
རོ ལ་ལ། །དགའ་སྡུག་འཁྲུལ་སྣང་ཞི་བར་བྱིན་གྱིས་རློབས། །དབུས་འགྱུར་
ཆོས་ཀྱི་ཞིང་སར་སླེབ་ཉེ་བ། །ནག་ཆུའི་མཚོ་མོར་སླེབས་པས་དགའ་བ་ལ། །གཙང་
བའི་བསླུ་འཁྲིད་རྗེས་སུ་གྲོགས་རྣམས་འཁོར། །བྱང་རྒྱབ་འདི་རུ་ཕྱོགས་པས་
སྡུག་པ་ལ། །མི་ཆོས་རྩ་བ་ཀུན་དང་མཐུན་པ་ཞེས། །གཞན་ལ་མཐུན་པ་བསྒྲུབས་
པས་དགའ་བ་ལ། །སྤྱི་དང་སྒོས་ཀྱི་མདུན་མ་མང་འཕྱུགས་ཏེ། །འགྱོད་པ་རྗེས་
སུ་སྐྱེས་འདིས་སྡུག་པ་ལ། །སང་གནངས་འགྱང་མིན་གཙང་གི་ལྷ་སྡེ་རུ། །སླེབ་
ཞེས་གཏམ་སྙན་ཐོས་པས་དགའ་བ་ལ། །ཚིགས་ཐག་རིང་པོར་ཉིན་ལམ་བརྒྱད་
ཀྱི་ཡོངས། །ཁལ་རྟ་འགའ་ཞིག་ཆད་པས་སྡུག་པ་ལ། །གྲྭ་རྐྱང་དཀྱུས་མའི་
ངང་ཚུལ་བསྐྱངས་པའི་མཐར། །འུ་ལག་ཁྲལ་གྱིས་འགྲོ་རྩིས་དགའ་བ་ལ། །རྒྱལ་
དབང་མཆོག་དང་ཇོ་ཤཱཀ་གདན་ས་གསུམ། །རེ་ཞིག་མཇལ་བར་མ་ནུས་སྡུག་
པ་ལ། །དེ་ནས་རྒྱལ་མཚན་མཐོན་པོའི་རྫོངས་སུ་སླེབས། །སྣེ་ལེན་བཟང་པོ་
བྱས་པས་དགའ་བ་ལ། །འུ་ལག་སྒུག་སྡོད་ཞག་གྲངས་ཉེར་བརྒྱད་ལུས། །མི་
ལ་བྲོ་ཆད་བྱུང་བས་སྡུག་པ་ལ། །ཆུ་ཀླུང་དལ་གྱི་འབབ་པའི་འགྲམ་ངོགས་སུ།།
མཐིང་རིལ་སྐད་སྙན་སྒྲོགས་པས་དགའ་བ་ལ། །ཁ་བ་བུ་ཡུག་འཚུབ་པའི་ཀློང་
འཁོར་དུ། །ཞག་གྲངས་མང་བོར་འདུག་དགོས་སྡུག་པ་ལ། །སྐུ་ཞབས་དང་ནི་
རིན་པོ་ཆེ་ཞེས་སོགས། །ཞེ་ས་ཚིག་སྙན་འཁྲོལ་བས་དགའ་བ་ལ། །མི་ལ་བྲོ་
མེད་རྟ་ལ་རྩྭ་མེད་པའི། །མྱ་ངམ་ཐང་འདིར་ལུས་པས་སྡུག་པ་ལ། །མི་རྣམས་
གོས་རྒྱན་ལ་སོགས་ཉམས་དོད་པོས། །བསོད་ནམས་ཅན་ནོ་སྙམ་དུ་དགའ་བ་
ལ༑ ༑ཕྱེ་རིགས་གསེར་ལྟར་དཀོན་པས་ཆུ་ར་ཙམ། །སྲོག་འཚོར་བསྟེན་ཅིང་
འདུག་མཐོང་སྡུག་པ་ལ། །སྐུ་ཚོང་གང་ཡོད་ཞེས་སོགས་འདྲི་དགའ་ཞིང་། །གོང་
ཚོད་དངུལ་གྱིས་གཅོད་པས་དགའ་བ་ལ། །ཚོང་ཐག་ཆོད་ཚེ་ཟོང་ཟོག་མ་གཏོགས་
161



ཅོ་ནེ་བླ་མ་བློ་བཟང་རྒྱ་མཚོའི་གསུང་ལས་ལྟ་མགུར་གྱི་སྐོར།
པ༑ ༑རིན་ཆ་སྤྲོད་རྒྱུ་མེད་པས་སྡུག་པ་ལ། །སྔོ་ལྗང་གཡུ་ལོ་རྒྱས་པའི་དགའ་
ཚལ་དུ། །རེ་ཞིག་ཞག་མལ་བྱས་ཚེ་དགའ་བ་ལ། རྫི་ཕྱོགས་གཏད་མེད་ཆར་
སེར་ཁ་བ་རྣམས། །རེས་མོས་ཚུལ་དུ་བབས་པས་སྡུག་པ་ལ། །ཐོད་དཀྲིས་ག་
འུ་ཤུབ་ཕྲའི་གཡུ་བྱུར་སོགས། །ཁྱིམ་ཆུང་འདུག་རྟེན་ཡོད་སྙམ་དགའ་བ་ལ། །ཟས་
དཀོན་སྐྲ་སིལ་ལྟོ་འཕྱང་རྐང་ལྷམ་ཕྲ། །ཡི་དྭགས་གནས་སུ་སླེ བ་སྙམ་སྡུག་པ་
ལ༑ ༑ཨེ་མ་དབྱར་གྱི་དཔལ་མོའི་ལང་ཚོ་དང་། །ཡུན་རིང་འགྲོགས་པའི་རྩེ་
དགས་དགའ་བ་ལ། །ད་ནི་སྟོན་གྱི་རྒན་མོའི་བཞིན་རས་སུ། །མཆི་མའི་ཆར་
གྱིས་རྟག་བདྲན་སྡུག་པ་ལ༑ ༑ཀྱེ་ཧོ་འཁོར་བའི་གནས་འདིར་ཟག་བཅས་ཀྱི། །ཚོར་
བས་ཐང་རེ་སིམ་པས་དགའ་བ་ལ། །འགྱུར་བའི་སྡུག་བསྔལ་རལ་གྲིའི་སོར་ཆགས་
པའི་། །སྦྲང་རྩིར་མྱང་སླད་བྲེལ་འདིས་སྡུག་པ་ལ། །དགའ་སྡུག་རྟོག་པས་ཀུན་
ནས་བསླངས་པ་ཡི། །དགའ་སྡུག་འདྲེས་མར་སྤྱོད་པའི་ངང་ཚུལ་གླུ། །དགའ་
སྡུག་མང་བོ་མྱངས་པའི་རྟོག་གེ་པས། །དགའ་སྡུག་སེམས་ཀྱི་འགྱུར་བ་བཞིན་
དུ་བླངས། །བདེ་སྡུག་འགྱུར་བའི་རླབས་ཕྲེང་མ་ལུས་པ། །སླར་ཡང་གཡོ་མེད་
གཉུག་མའི་སེམས་ཀྱི་མཚོར། །ཡོང་ཡེར་ཐིམ་པས་ཟག་མེད་དགའ་བདེ་ལ། །སྲིད་
མཐའི་བར་དུ་རོལ་བས་རྩེན་གྱུར་ཅིག །ཅེས་ཤུལ་རིང་ལམ་གྱིས་དུབ་པའི་མགྲོན་པོ་དགའ་སྐྱོ་སེམས་
ཀྱི་འགྱུར་བ་སྐྱ་བཏབ་པའི་ཐོལ་གླུ་ཞེས་བྱ་བ་འདི་ཡང་སུབྷིས་རར་འབོད་པས་འདམ་ཕྱིང་ལུང་འབྱོར་རྒྱས་སྒར་ཐོག་ནས་ཡར་
ཡོང་པའི་ལམ་སྐབས་ཤིག་ཏུ་དགའ་སྡུག་འདྲེས་པར་སྤྱོད་པའི་ངང་ཚུལ་ཤུགས་འབྱུང་དབྱངས་སུ་བླངས་པའོ། །
162



ཅོ་ནེ་བླ་མ་བློ་བཟང་རྒྱ་མཚོའི་གསུང་ལས་ལྟ་མགུར་གྱི་སྐོར།
༄༅། །ཡིད་ལ་བརྣག་པའི་རེ་འདོད་སྨོན་པའི་ཚིག་གི་
ཟློས་གར་ཞེས་བྱ་བཞུགས་སོ།།
ན་མོ་གུ་རུ་ཌཱ་ཀི་ནཱི་ཡེ། སྲས་བཞི་སྐྲུན་མཛད་ཡུམ་གཅིག་ཤེར་ཕྱིན་མི་
མོ་ཡི་ཟོལ་འཆང་། །ཨ་མ་ལབ་ཀྱི་སྒྲོན་མ་ཞེས་གྲཊ་རྣལ་འབྱོར་གྱི་དབང་མོ། །གཅོད་
ཡུལ་སྙན་བརྒྱུད་གདམས་པའི་བདུད་རྩི ས་སྐལ་ལྡན་ཀུན་ཚིམ་མཛད། །མོས་
པའི་བུ་ལ་ད་ལྟ་ཉིད་དུ་བྱིན་རླབས་ཤིག་སྩོལ་ཅིག །ཀ་དག་དབྱིངས་སུ་ཁྱོད་སྐུའི་
སྣང་བ་འབྲལ་མེད་དུ་བསྟེན་ནས། །ཁ་བ་རི་བའི་ཡུལ་གྱི་གཉན་ཁྲོད་གང་དགའ་
རུ་ཕྱིན་ཏེ། །ག་ཤལ་འཕྱང་བའི་བདེ་སྟོང་དབྱངས་འཛིན་ཌ་མ་རུ་འཁྲོལ་བཞིན།།
ང་ཅག་གཅིག་བུར་ད་ནས་བག་ཡངས་རྒྱུ་བ་ཞིག་བྱུང་ན། །ཅ་ཅོའི་གདངས་རིང་
སྙན་པོར་འཐེན་པའི་འདབ་ཆགས་ཀྱི་ཚོགས་རྣམས། །ཆ་ཙམ་དོགས་མེད་རྩེད་
འཇོས་གཡེང་བའི་རི་དྭགས་ཀྱི་ནགས་སུ། །ཇ་སོགས་འདོད་ཡོན་ལྔ་ལ་སྲེད་པ་
རང་ཞན་དུ་སོང་ནས། །ན་བཞི་བསྐུམས་ཚེ་འཇིགས་མེད་གདེངས་དྲོད་ཐོབ་པ་
ཞིག་བྱུང་ན། །ཏཱ་རེ་ཁྱོད་ཀྱི་ཉམས་ལེན་རོ་སྙོམས་ཐོག་བརྫིས་ཀྱི་སྤྱོད་པ། །ཐ་
སྙད་ཙམ་ལས་གཤིས་སུ་ལྷ་མེད་འདྲེ་མེད་ཀྱི་ལྟ་བ། །ད་ལྟ་ནས་བཟུང་ཀློང་གྱུར་
ཉམས་མེད་གཡེང་མེད་དུ་བསྒོམས་པས། །ན་རྒ་ཤི་སྐྱིད་ཇི་འདྲའང་བོགས་འདོན་
ཐུབ་པ་ཞིག་བྱུང་ན། །པ་ར་མི་ཏའི་གཞུང་གི་སྦས་དོན་གནད་གསང་ལ་བརྟེན་
ནས། །ཕ་རོལ་ཕྱིན་མ་མི་མོའི་ཟོལ་དུ་རྫུ་བག་ཅན་ཁྱོད་ཀྱིས། །བོ་སྦུ་གཡོ་མེད་
ཕུང་བོ་གང་འདོད་ཟན་བསྒྱུར་གྱི་སྤྱོད་པས། །མ་རིག་མུན་པའི་སྲོག་ལ་རྒོལ་བའི་
རྣམ་ཐར་བཞིན་བྱུང་ན། །ཙ་རི་ཟངས་རི་འདི་འདྲའི་རི་སུལ་ཉམས་དགའ་ཀུན་བགྲོད་
163



ཅོ་ནེ་བླ་མ་བློ་བཟང་རྒྱ་མཚོའི་གསུང་ལས་ལྟ་མགུར་གྱི་སྐོར།
དེ༑ ༑ཚ་གྲང་ལྟོགས་སྐོམ་ངལ་དུབ་བརྒྱ་ཕྲག་ཁྱད་བསད་ཀྱི་སྒོ་ནས། །ཛ་ཡའི་
དགོངས་བཅུད་ཨ་དོན་སྐྱེ་མེད་སྙིང་པོ་ཡི་དོན་བཟང་། །ཝ་ལེར་ཤར་ཏེ་ཉམས་
རྟོགས་གར་གྱིས་རྩེན་པ་ཞིག་བྱུང་ན། །ཞྭ་གོས་ཧྲུལ་བོ་ཕྱག་དར་ཁྲོད་པའི་སྦྱངས་
ཡོན་ལ་གནས་ཏེ། །ཟ་མ་གང་བྱུང་བསྟེན་པས་ཆོག་པའི་དཀའ་ཐུབ་ཀྱི་ངང་ནས།།
འ་འུར་བདུད་ཀྱི་འཆིང་བ་མཐའ་དག་རང་ས་རུ་བསྒྲལ་ཏེ། །ཡ་མཚན་འཕོ་འགྱུར་
བྲལ་བའི་བཙན་ས་ཟིན་པ་ཞིག་བྱུང་ན། །ར་བ་ཁོར་ཡུག་འགེངས་པའི་མཆོག་དམན་
སྣ་ཚོགས་ཀྱི་མགྲོན་ལ། །ལ་གོར་ཞེན་ཆགས་མེད་པར་རྣམ་སྨིན་སྒྱུ་ལུས་ཀྱི་ཕུང་
བོ༑ ༑ཤ་ཁྲག་གང་འདོད་མཁོ་དགུར་བསྒྱུར་བའི་དམིགས་མེད་ཀྱི་སྦྱིན་པས། །ས་
ལམ་ཡུད་ཀྱིས་བགྲོད་པའི་བང་འགྲོས་མྱུར་བ་ཞིག་བྱུང་ན། །ཧ་ཅང་དད་ཅིང་གུས་
པ་དྲག་པོ་མངོན་འགྱུར་འདིའི་ངང་ནས། །ཨ་མ་ལབ་ཀྱི་སྒྲོན་མའི་རྣམ་པར་ཐར་
བ་བཞིན་བསྐྱངས་ཏེ། །བསམ་སྦྱོར་མཐའ་དག་རིས་མེད་མཁའ་ཁྱབ་འགྲོ་བ་ཡི་
དོན་ལས། །གཞན་དུ་ཅུང་ཟད་གཡེལ་བ་མེད་པའི་ཡིད་སྨོན་རང་འཆའ་འོ། །ཞེས་
ཡིད་ལ་བརྣག་པའི་རེ་འདོད་སྨོན་པའི་ཚིག་གི་ཟློས་གར་ཞེས་བྱ་བ་འདི་ཡང་མ་གཅིག་གི་གདན་ས་ཟངས་རི་ཁང་དམར་གྱི་
གཙུག་ལག་ཁང་དུ་བཞུགས་པའི་རྗེ་བཙུན་མའི་འཇའ་ལུས་རྡོ་རྗེའི་ལང་ཚོའི་ཟ་མ་ཏོག་དམར་གདུང་བྱིན་རླབས་གཟིའོད་འབར་
བའི་དྲུང་དུ་ཕྱོགས་མེད་རྒྱལ་ཁམས་ཉུལ་བའི་མང་ཐོས་སྤོངས་པ་བ་བློབང་རྒྱ་མཚོ་སྤྲིན་ཞེས་བྱ་བས་གང་ཤར་གྲེ་བར་སྐྱིལ་མ་
བཟོད་པོར་ཤུགས་འབྱུང་དབྱངས་སུ་ཐལ་བའོ། །
ར་
༄༅། །སྨོན་གླུ་རེ་འབྲས་ཡིད་བཞིན་འགུག་པའི་ལྕགས་ཀྱུ་
ཞེས་བྱ་བ་བཞུགས་སོ།།
ན་མོ་གུ་རུ་སུ་དྷི་ཀིརྟ་ཡེ། མཐའ་དག་རྒྱལ་ཀུན་ཡབ་གཅིག་བློ་གཏེར་
164



ཅོ་ནེ་བླ་མ་བློ་བཟང་རྒྱ་མཚོའི་གསུང་ལས་ལྟ་མགུར་གྱི་སྐོར།
འཇམ་དཔལ་གྱི་སྒྱུ་འཕྲུལ། །མ་སྨད་ཀུན་བཟང་སྤྱོད་ཚུལ་ཁྱད་འཕགས་གཡས་
འཁྱིལ་གྱི་དུང་སྒྲ། །རྒུད་པའི་རིམས་ནད་གཞིལ་བའི་གྲགས་པ་སྲིད་གསུམ་དུ་
འབར་བ། །མོས་གུས་རྣལ་འབྱོར་སྐྱོང་བའི་སྙིང་དབུས་ཐིག་ལེ་རུ་བཞུགས་ཤིག།
ཀ་ཤི་ངུར་སྨྲིག་རྒྱལ་མཚན་འཆང་བ་རྒྱལ་ཀུན་གྱི་ངོ་བོ། །ཁ་ཙམ་མིན་པར་སྙིང་
ནས་རང་སེམས་དབྱེར་མེད་དུ་བསྒོམས་ཏེ། །ག་ལེར་དབེན་པའི་ནགས་ཀྱི་རི་
སུལ་ཉམས་དགའ་རུ་ཡིབས་ནས། །ང་དང་ང་ཡིར་སྣང་ཞིང་ཞེན་པའི་སྡང་དགྲ་
འདི་འཐུལ་ན། །ཅ་ཅོའི་སྟོང་འུད་འཁོར་སློབ་གཡེང་བའི་བྱ་སྤྱོད་འདི་བཞག་ནས།།
ཆ་བྱད་གྱོན་པ་གང་ལེགས་མཚར་དགུའི་འཛིན་ཆགས་ཀུན་བཏང་སྟེ། །ཇ་སོཊ་
བསོད་པའི་ཟས་སྤངས་དཀའ་ཐུབ་བཅུད་ལེན་གྱི་འཚོ་བས། །ཉ་ཡི་རྒྱུ་ལྟོར་བསྟེན་
པའི་གྲུབ་དབང་རྣམ་ཐར་བཞིན་བྱུང་ན། །ཏཱ་ལའི་ལྕག་མ་གཡོ་འདྲའི་ཡིད་འོང་
ནེའུ་གསིང་གི་ལྗོངས་སུ། །ཐ་ལམ་འགྲོགས་འདྲིས་བདེ་བ་འདབ་ཆགས་རི་སྐྱེས་
ཀྱི་བུ་རྣམས། །ད་ནས་འཛའ་གཅུགས་ཕན་ཚུན་རྩེད་འཇོའི་ཟློས་གར་དང་ལྷན་
ཅིག །ན་རྒ་འཆི་སོགས་རྐྱེན་ངན་ལམ་དུ་ལོངས་པ་ཞིག་བྱུང་ན། །པ་ར་མི་ཏའི་
དངོས་བསྟན་སྦས་དོན་ཟབ་རྒྱས་ཀྱི་ཉིང་ཁུར། །ཕ་མའི་རྒྱུད་ཀྱི་སྙིང་པོ་ཡང་སྙིང་
བསྣོན་པ་ཞིག་བཏང་ནས། །བ་སྤུ་གཡོ་ལྡན་རྣལ་མའི་སྐྱོ་ཤས་དྲག་པོ་ཡིས་བསྐུལ་
ཏེ༑ ༑མ་རྒན་ཡོངས་ལ་སྙིང་ནས་བརྩེ་བའི་སེམས་བཟང་ཞིག་བྱུང་ན། །ཚ་
གྲང་སྡུག་བསྔལ་ཀུན་སྣོད་གཞི་ཡི་སྐྱེ་འཆི་དང་བར་དོ། །ཛ་ཡའི་སྐུ་གསུམ་ངོ་
བོར་སྒྱུར་བྱེད་སྨིན་གྲོལ་གྱི་ལམ་བཟང་། །ཝ་ལེར་མི་འཇོག་མྱུར་དུ་གསལ་སྣང་
ཐོན་པ་ཞིག་བྱུང་ན། །ཞ་ཞིང་ཀུམ་སོགས་རྩ་གེགས་བསལ་བའི་བཤུལ་ལམ་ནི་
ཡངས་པོར། །ཟ་བྱེད་བསྐུལ་བས་རླུང་རྣམས་ཞུགས་གནས་ཐིམ་པ་ཡི་ཕྱག་རྒྱར།།
འ་འུར་ཀུན་རྫོབ་སྒྱུ་མའི་ལྷ་སྐུ་འོད་གསལ་དང་ཟུང་འཇུག །ཡ་མཚན་རྫོགས་རིམ་
165



ཅོ་ནེ་བླ་མ་བློ་བཟང་རྒྱ་མཚོའི་གསུང་ལས་ལྟ་མགུར་གྱི་སྐོར།
མཆོག་གི་སྤྱོད་པས་གྲོལ་བ་ཞིག་བྱུང་ན། །རྭ་མཚོན་གདེངས་པའི་འཇམ་དཔལ་
སྒྱུ་འཕྲུལ་དྲ་བ་ཡི་སྐུར་བཞེངས། །ལ་ལུང་ཡོངས་ལ་འཚེ་བའི་ཕྱི་རོ ལ་གདོན་
བགེགས་ཀྱི་དཔུང་ཚོགས། །ཤ་ཁྲག་སྲོག་དབུགས་སྤྱོད་དང་ཀུན་རྟོག་བཞོན་པ་
ཡི་བཅུད་ལས། །ས་གསུམ་འགྲོ་བ་མ་ལུས་མྱུར་དུ་སྒྲོལ་ནུས་ཤིག་བྱུང་ན། །ཧ་
ཧ་དེ་འདྲའི་གོ་འཕང་དམ་པ་བསམ་བཞིན་དུ་འགྲུབ་པར། །ཨ་ཨ་བླ་མ་ལྷ་དང་
མཁའ་འགྲོས་མྱུར་བ་རུ་བྱིན་རློ བས། །ཨེ་ཨེ་ཤུགས་འབྱུང་གླུ་ཡི་ང་རོ་གསང་
མཐོ་རུ་སྒྲོག་བཞིན། །ཧེ་ཧེ་ཡིད་ཀྱི་འཆར་སྒོ་དབྱངས་སུ་ཐོལ་བྱུང་དུ་ཐལ་ལོ།།
ཞེས་སྨོན་གྱུརེ་འབྲས་ཡིད་བཞིན་འགུག་པའི་ལྕགས་ཀྱུ་ཞེས་བྱ་བ་འདི་ནི་རྗེ་རྒྱལ་བ་གཉིས་པའི་སྒྲུབ་གནས་གངས་རིའི་དབང་
བོའོ་དེ་གུང་རྒྱལ་གྱི་ལྷཞོལ་ཆོས་ལུང་ཞེས་བྱ་བའི་དབེན་གནས་སུ་སྤྱན་རས་གཟིགས་དབང་རྒྱལ་མཆོག་བསྐལ་བཟང་རྒྱམཚོའི་
གཟིམ་ཆུང་དུ་ཕྱོགས་མེད་རྒྱལ་ཁམས་ཉུལ་བའི་སྤོང་བ་པའི་གགས་བརྙན་བློབང་རྒྱ་མཚོསྤྲིན་ཞེས་བྱ་བས་དབྱངས་སུ་ཐལ་
བའོ། །
༄༅། །ཞི་བའི་ནགས་འདབ་སྟེན་པར་བསྐུལ་བའི་ཕོ་ཉ་
ཞེས་བྱ་བ་བཞུགས་སོ།།
ན་མོ་གུ་རུ་ལོ་ཀེ་ཤཱ་རཱ་ཡ། ཐུགས་ཟག་མེད་དབྱིངས་ཞུགས་ནམ་མཁའ་
ལས། །སྐུ་གྲངས་མེད་སྤྲིན་ཕྲེང་རོལ་བ་ཡིས། །གསུང་འཁྲུལ་མེད་ཆོས་ཆར་
རྟག་འཇོ་བ། །དྲིན་འཁོར་མེད་ཞང་ལྷ་ཆེན་པོས་སྐྱོངས། །བདག་སྐལ་ངན་མུན་
པའི་ཁྲོན་པར་ནི། །རྗེ་སངས་རྒྱས་དངོས་ཞལ་ཉི་མའི་ཟེར། །ཐང་སྟེས་ཀྱིས་
ཞུགས་པའི་ངང་ཚུལ་ཡང་། །དུས་ད་ལྟ་དྲན་ལམ་ཙམ་དུ་གྱུར། །ད་བཀའ་སྒྲུབ་
མཆོད་པར་འབད་ན་སྙམ། །གནས་དབེན་པའི་རི་བོར་སྙེགས་ན་སྙམ། །ཆོས་
166



ཅོ་ནེ་བླ་མ་བློ་བཟང་རྒྱ་མཚོའི་གསུང་ལས་ལྟ་མགུར་གྱི་སྐོར།
ཐོས་པའི་དོན་ལ་སེམས་ན་སྙམ། །ལར་བསམ་པས་ངེས་ཤེས་སྐྱེས་ན་སྙམ། །སྔར་
ལྷ་ཡུལ་ལས་ཀྱང་སྐྱིད་པ་ཡི། །ཡོངས་མཁས་པ་ང་གྲུབ་པའི་གདན་ས་ཆེ། །གནས་
བཀྲ་ཤིས་འཁྱིལ་དེར་འཁྲུགས་ཟིང་དར། །མི་དོན་མེད་རྣམས་ཀྱང་འདུག་དབང་
བྲལ། །ད་གར་ཕྱིན་གནས་སུ་བྱེད་ན་སྙམ། །གནས་དབེན་པའི་རི་བོར་སྙེགས་
ན་སྙམ། །ཆོས་ཐོས་པའི་དོན་ལ་སེམས་ན་སྙམ། །ལར་བསམ་པས་ངེས་ཤེས་
སྐྱེས་ན་སྙམ། །སྔོན་འཆད་ཉན་མེ་ལྟར་འབར་བའི་སྐབས། །ལུང་རིགས་པའི་
གཏེ ར་བརྡོལ་བཤེས་གཉེན་འགའི། །ཞབས་བསྟེན་ནས་ཚོགས་པའི་ཆོས་སྤྱོད་
ཀྱི༑ ༑དཔལ་དགའ་སྟོན་མྱང་བའང་དྲན་ལམ་གྱུར། །སླར་དེ་འདྲ་བྱུང་བ་དཀའ་
འོ་སྙམ། །གནས་དབེན་པའི་རི་བོར་སྙེགས་ན་སྙམ། །ཆོས་ཐོས་པའི་དོན་ལ་
སེམས་ན་སྙམ། །ལར་བསམ་པས་ངེས་ཤེས་སྐྱེས་ན་སྙམ། །ཆོས་བཤད་སྒྲུབ་
པདྨོའི་དྲ་བ་ཡིས། །ཡོངས་ཁེངས་པ་བཀྲ་ཤིས་གཡས་འཁྱིལ་མཚོ། །ཡིད་མི་
བསྲུན་ཀླ་ཀློའི་ལྷགས་པས་འཁྱག །ཚོགས་འདུས་པའི་ངང་ཁྱུ་ཕལ་ཆེར་བྱོལ།།
ད་རང་ཡང་ཆགས་པས་ཅི་བྱ་སྙམ། །གནས་དབེན་པའི་རི་བོར་སྙེགས་ན་སྙམ།།
ཆོས་ཐོས་པའི་དོན་ལ་སེམས་ན་སྙམ། །ལར་བསམ་པས་ངེས་ཤེས་སྐྱེས་ན་སྙམ།།
རྗེ་ཀུན་མཁྱེན་ཉི་མ་ནུབ་རིར་ཡིབ། །དུས་བསྐལ་ངན་མཚན་མོའི་སྨག་གིས་ཟིན།།
མི་བདུད་ཀྱི་གཉེན་གྱུར་འབྱུང་བོའི་བྱས། །སྐད་ཐན་སྐྱེལ་བསྒྲགས་པ་རྣ་བར་གཟན།།
ད་རྣ་བའི་དབང་བོ་དལ་ན་སྙམ། །གནས་དབེན་པའི་རི་བོར་སྙེགས་ན་སྙམ། །ཆོས་
ཐོས་པའི་དོན་ལ་སེམས་ན་སྙམ། །ལར་བསམ་པས་ངེས་ཤེས་སྐྱེས་ན་སྙམ། །ཐུགས་
དགེ་བའི་ཕྱོགས་སུ་འདུན་གཅིག་སྡེ། །བདུད་ངུར་སྨྲིག་འཆང་བ་འགའ་ཡིས་ཕྱེ།།
''ཡིད་མྱ་ངན་མ་རུའི་ཐང་ཆེན་དུ། །རྐྱེན་བདེ་བའི་ཆུ་བྲལ་ཉ་བཞིན་བསྲེགས། །ད་
བདེ་བའི་དུས་སྐབས་ཐལ་ལོ་སྙམ། །གནས་དབེན་པའི་རི་བོར་སྙེགས་ན་སྙམ།།
167



ཅོ་ནེ་བླ་མ་བློ་བཟང་རྒྱ་མཚོའི་གསུང་ལས་ལྟ་མགུར་གྱི་སྐོར།
ཆོས་ཐོས་པའི་དོན་ལ་སེམས་ན་སྙམ། །ལར་བསམ་པས་ངེས་ཤེས་སྐྱེས་ན་སྙམ།།
སྐྱབས་ཀུན་གཟིགས་ནི་རྒས་ཆུ་ལྷའི་དབང་། །མི་རྟག་འཛིན་ཅན་ངོར་གཟིགས་
གྱུར་པ། །སླར་སད་དེ་དབང་བོའི་གཙུག་ཏོར་ནས། །འོད་སྟོང་ཕྲག་འགྱེད་པ་
ནམ་ཞིག་ཨང་། །དུས་དེ་བར་བདེ་བའི་སྐབས་མེད་སྙམ། །གནས་དབེན་པའི་
རི་བོར་སྙེགས་ན་སྙམ། །ཆོས་ཐོས་པའི་དོན་ལ་སེམས་ན་སྙམ། །ལར་བསམ་
པས་ངེས་ཤེས་སྐྱེས་ན་སྙམ། །སེམས་ཇི་ལྟར་བཅོས་ཀྱང་སྐྱོ་བས་ཟིན། །སྡུག་
ཡིད་མུག་སྐྱོ་སྣང་སངས་ཕྱིར་དུ། །རང་སྐྱེས་པའི་ཡུལ་དུ་འོང་ན་ཡང་། །ཡིད་
བག་ཕེབས་ཉམས་སུ་བདེ་མ་གྱུར། །ད་བདེ་བའི་གནས་ཤིག་འཚོལ་ན་སྙམ། །གནས་
དབེན་པའི་རི་བོར་སྙེགས་ན་སྙམ། །ཆོས་ཐོས་པའི་དོན་ལ་སེམས་ན་སྙམ། །ལར་
བསམ་པས་ངེས་ཤེས་སྐྱེས་ན་སྙམ། །སྔར་གཞོན་དུས་བསྟི་གནས་མ་ཞང་གཞིས།།
གཉེན་ཤ་ཚ་ཅན་རྣམས་འདས་རྗེས་སུ། །མི་འཁྱམས་པོ་ཁྱོ་ཤུག་དག་གིས་བཟུངས།།
ད་ཡུལ་གྱི་འབྲེལ་ཐག་རང་ཤུགས་ཆད། །ཡུལ་ཕྱོགས་མེད་རྒྱལ་ཁམས་འགྲིམ་
ན་སྙམ། །གནས་དབེན་པའི་རི་བོར་སྙེ གས་ན་སྙམ། །ཆོས་ཐོས་པའི་དོན་ལ་
སེམས་ན་སྙམ། །ལར་བསམ་པས་ངེས་ཤེས་སྐྱེས་ན་སྙམ། །ཆུང་བྱིས་པའི་
དུས་ནས་ཐོས་ནོར་བསགས། །ནོར་ཟང་ཟིང་འབད་པས་མ་སྒྲུབ་ཕྱིར། །དབྱར་
ཤ་རུལ་ལ་འཁོར་ཤ་སྦྲང་བཞིན། །གཉེན་ཉེ་འབྲེལ་འབྱར་རྩི་རང་ཤུགས་གོག །གཉེན་
ཕྱོགས་མེད་འགྲོ་དྲུག་བསྐྱང་ན་སྙམ། །གནས་དབེན་པའི་རི་བོར་སྙེགས་ན་སྙམ།།
ཆོས་ཐོས་པའི་དོན་ལ་སེམས་ན་སྙམ། །ལར་བསམ་པས་ངེས་ཤེས་སྐྱེས་ན་སྙམ།།
ཡེ་ཐོག་མ་མེད་ནས་སྙིང་བོ་ཡིས། །ཡོངས་དབེན་པ་ཨེ་རཊན་ཚལ་གྱི། །ལུས་
སྣ་ཚོགས་བླངས་པ་སྐད་ཅིག་ཀྱང་། །ལས་ལེགས་པར་བྱས་པའི་འབྲས་མ་ཐོག།
ད་ལུས་འདིར་སྙིང་བོ་ལེན་ན་སྙམ། །གནས་དབེན་པའི་རི་བོར་སྙེགས་ན་སྙམ།།
168



ཅོ་ནེ་བླ་མ་བློ་བཟང་རྒྱ་མཚོའི་གསུང་ལས་ལྟ་མགུར་གྱི་སྐོར།
ཆོས་ཐོས་པའི་དོན་ལ་སེམས་ན་སྙམ། །ལར་བསམ་པས་ངེས་ཤེས་སྐྱེས་ན་སྙམ།།
ད་རང་ཚོད་རང་གི་ཐིག་བཞིན་དུ། །མི་རང་མགོ་རང་གིས་བསྐོར་བ་ཡི། །གཞན་
འདུལ་བའི་ཤོམ་ར་བྱེད་རྗེས་སུ། །སྔར་ཡན་ལ་འབྲང་བ་དེ་ཀས་ཕུང་། །ད་རང་
སེམས་ཨེ་ཐུལ་བལྟ་ན་སྙམ། །གནས་དབེན་པའི་རི་བོར་སྙེགས་ན་སྙམ། །ཆོས་
ཐོས་པའི་དོན་ལ་སེམས་ན་སྙམ། །ལར་བསམ་པས་ངེས་ཤེས་སྐྱེས་ན་སྙམ། །ཡོངས་
འཁོར་བའི་གནས་ལུས་ལོངས་སྤྱོད་གྲོགས། །ཀུན་སྡུག་བསྔལ་རང་བཞིན་ཉིད་
དོ་ཞེས། །སྔར་སྣང་ལ་མ་ངེས་ཉིད་གྱུར་པར། །ད་དོན་འགྱུར་ཐེ་ཚོམ་ཙམ་ཞིག་
སྐྱེས། །ད་འཁོར་བར་ཕྱི་ཕྱག་འཚལ་ན་སྙམ། །གནས་དབེན་པའི་རི་བོར་སྙེགས་
ན་སྙམ། །ཆོས་ཐོས་པའི་དོན་ལ་སེམས་ན་སྙམ། །ལར་བསམ་པས་ངེས་ཤེས་
སྐྱེས་ན་སྙམ། །ལར་འདུས་བྱས་ཆོས་བཞིར་རྟོག་གཞོལ་བ། །མཐའ་ཕ་རོལ་
མི་ངོམས་འཁོར་བ་བའི། །ལས་རྒྱུན་ཤུགས་ཉལ་འགྲོ་ཐུར་རྒྱུག་པ། །ཡོངས་
རྒྱལ་ཀུན་གཟིགས་ཀྱང་གྱེན་མ་འདྲོངས། །རྒྱུ་མི་འགོག་འབྲས་སུན་དོན་མེད་
སྙམ། །གནས་དབེན་པའི་རི་བོར་སྙེགས་ན་སྙམ། །ཆོས་ཐོས་པའི་དོན་ལ་སེམས་
ན་སྙམ། །ལར་བསམ་པས་ངེས་ཤེས་སྐྱེས་ན་སྙམ། །ཡོངས་འཁོར་བའི་ཉེ་
སྐྱོན་ཇི་སྙེད་པ། །ནང་ངར་འཛིན་ལྷན་སྐྱེས་དགྲ་འདིས་སྤྲུལ། །དེ་འདུལ་བའི་
ཐབས་ཚུལ་དུ་མ་ལ། །སྒོ་ཀུན་ནས་འབད་པ་དཔའ་བོའི་ཕུལ། །དགྲ་དེ་ལ་ཟོན་
ཞིག་བྱས་ན་སྙམ། །གནས་དབེན་པའི་རི་བོར་སྙེགས་ན་སྙམ། །ཆོས་ཐོས་པའི་
དོན་ལ་སེམས་ན་སྙམ། །ལར་བསམ་པས་ངེས་ཤེས་སྐྱེས་ན་སྙམ། །རང་འཁོར་
བའི་ཉེས་བརྒྱས་གཙེས་པ་བཞིན། །མ་འགྲོ་བ་ཡོངས་ཀྱི་སྐྱིད་སྡུག་ཀྱང་། །ཚུལ་
དེ་བཞིན་ཁོང་དུ་ཆུད་པའི་བློས། །དཔལ་ཐེག་ཆེན་གཞུང་ལམ་འགྲིམ་རྣམས་བསྔཊ།།
ལམ་དེ་ལ་སྨོན་ལམ་འདེབས་ན་སྙམ། །གནས་དབེན་པའི་རི་བོར་སྙེགས་ན་སྙམ།།
169



ཅོ་ནེ་བླ་མ་བློ་བཟང་རྒྱ་མཚོའི་གསུང་ལས་ལྟ་མགུར་གྱི་སྐོར།
ཆོས་ཐོས་པའི་དོན་ལ་སེམས་ན་སྙམ། །ལར་བསམ་པས་ངེས་ཤེས་སྐྱེས་ན་སྙམ།།
ངག་ཅ་ཅོའི་གླུ་དབྱངས་བསྒྲགས་པས་ཅི། །རང་བསམ་པའི་ཁྱེར་སོ་མང་ན་ཡང་།།
དོན་ཐོག་ཏུ་ཁེལ་བ་བླ་མ་ལྷ། །སྐྱབས་བསླུ་མེད་རིན་ཆེན་རྣམ་གསུམ་མཁྱེན། །ཚིག་
འདི་ལ་དོན་ཞིག་ཡོད་ན་སྙམ། །གནས་དབེན་པའི་རི་བོར་སྙེགས་ན་སྙམ། །ཆོས་
ཐོས་པའི་དོན་ལ་སེམས་ན་སྙམ། །ལར་བསམ་པས་ངེས་ཤེས་སྐྱེས་ན་སྙམ། །ཚུལ་
དེ་ལྟར་ཐོས་བསམ་རྒྱུན་སྐྱོང་བར། །ནང་ཡང་དག་འཇོག་ལ་གཞོལ་བའི་ཚེ། །གེགས་
ཕྱི་ནང་གསང་བའི་བར་ཆད་ལས། །དུས་རྟག་ཏུ་རྒྱལ་བ་ཉིད་གྱུར་ཅིག །ཅེས་ཞི་
བའི་ནགས་འདབས་བསྟེན་པར་བསྐུལ་བའི་ཕོ་ཉ་ཞེས་བྱ་བ་འདི་ནི་འཁྲུག་ཟིང་ལ་བྱོལ་ཏེ་རང་ཡུལ་དུ་འོང་སྐབས་སྐྱོ་བསངས་
སླད་དུ་གནམ་སྣང་སྒང་ནས་དཔྲད་ཀྱང་བྱང་ཕྱོགས་མི་མཐོང་བས་སླར་གསེར་གཞོང་གི་དབུ་རྩེར་ཕྱིན་ཏེ་བཀྲ་ཤིས་འཁྱིལ་གྱི་
ཕྱོགས་སུ་བལྟས་པ་ན་དགོན་པའི་སྟེང་ཐད་དུ་སྤྲིན་ནག་རྔམ་འཐུག་པ་མཐིང་གི་མདོག་ཏུ་འཁྲིགས་པ་མཐོང་བས་རྐྱེན་བྱས་ཏེ་
གོང་ཚོའི་རྡོ་རམ་པ་བློ་བང་རྒྱ་མཚོ་སྤྲིན་དུ་འབོད་པས་ཡིད་ཀྱི་འཆར་སྒོམཐའ་དག་སྦ་གསང་མེད་པར་ཤུགས་འབྱུང་དབྱངས་
སུ་ཐལ་བའོ། །
༄༅། །འབྱུང་འཁྲུགས་ནད་ཀྱིས་གཟིར་ཚེ་རྒྱལ་ཀུན་བྱིན་རླབས་
འཇུག་པའི་སྒོ་གཅིག་བུ་བླ་མ་ལ་གསོལ་བ་འདེབས་པ་མི་ཕྱེད་
དད་པའི་ཟློས་གར་ཞེས་བྱ་བ་བཞུགས་སོ། །
ན་མོ་གུ་རུ་བྷ། ཀ་དག་དབྱིངས་ནས་བཞེངས་ཤིག་ཞང་སྟོན་རྗེ། །ཁ་
ཞེ་མེད་པར་གསོལ་བ་འདེབས་འདིར་དགོངས། །ག་འདྲའི་སྐྱིད་སྡུག་ལེགས་ཉེས་
ཅི་བྱུང་ཡང་། །ང་ཡི་མགོན་སྐྱབས་ཁྱོད་མིན་སུ་ལ་ཞུ། །ཅ་ཅོའི་རྩོད་འཐེན་ལ་
ཞེན་མི་ཡི་ལུས། །ཆ་ཙམ་སྙིང་བོ་མ་ལོན་འཆི་བར་གཏུགས། །ཇ་ཁའི་རལ་བ་
170



ཅོ་ནེ་བླ་མ་བློ་བཟང་རྒྱ་མཚོའི་གསུང་ལས་ལྟ་མགུར་གྱི་སྐོར། །
གཟེངས་པའི་གཤིན་རྗེའི་མདུན། །ཉ་བཞིན་འགྲེ་ལྡོག་བྱེད་དུས་ཐུགས་རྗེས་གཟིགས།།
ཏེ་ཐཱ་ག་ཏའི་རྗེས་ཞུགས་རིང་སོང་ཡང་། །ཐ་ཆད་བདག་ནི་སེམས་འཛིན་ཅང་
མ་མཆིས། །ད་ནི་ཅི་བྱ་འཆི་བར་དུས་བཏུགས་སྙམ། །ན་མ་རེར་ཡང་བཟོད་
གླགས་མེད་འདིར་དགོངས། །པ་ཏྲ་ལྟར་འཁྱོག་འཁོར་བའི་གནས་འདི་ན། །ཕ་
རོལ་འཆི་བདག་གྲོང་དུ་མི་འགྲོ་སུ། །བ་སྤུ་ཙམ་གྱི་ལམ་རྒྱགས་མ་མཆིས་པའི།།
མ་རིག་མུན་འཐོམས་བདག་ལ་ཐུགས་རྗེས་གཟིགས།།ཙ་ཏུར་འབྱུང་བ་འཁྲུགས་
པའི་ནད་ཀྱིས་ཟིན། །ཚ་བ་དྲག་པོས་གདུངས་པའི་ཉམ་ཐག་བདག །ཛ་ཡ་སྲས་
བཅས་ཀུན་དངོས་ཁྱོད་ཉིད་ལ། །ཝ་ལེར་གསོལ་བ་འདེབས་འདིར་དགོངས་ལགས་
སམ། །ཞོ་བཞིན་མགོ་ནས་གནོན་པའི་ནད་བྲལ་སླད། །ཟ་མ་བཅུད་ཅན་དག་
ཀྱང་སྤངས་པས་ན། །འ་འུར་རླུང་གི་འབྱུང་བ་ཆེན་འཕེལ་ཏེ། །ཡ་མའི་གྲོང་
དུ་ཆས་ལ་ཐུགས་རྗེས་གཟིགས། །རྭ་གདེངས་འཆི་བདག་རྒྱལ་བོ་མཇལ་བའི་
རྟེན། །ལ་ལུང་དོན་བཤད་ཚིག་འདིས་མི་ཡོང་བས། །ཤ་རུས་གཏིང་ནས་གཡོས་
པའི་དད་གུས་ཀྱིས། །ས་གསུམ་མགོན་ཁྱོད་འབོད་དོ་གསན་ལགས་སམ། །ཧ་
ལ་ཁོང་དུ་སོང་བཞིན་འགྱོད་པ་ཡིས། །ཨ་ཧོ་བཀའ་བཞིན་མ་སྒྲུབ་སེམས་རེ་
གནོངས། །ད་ནི་ཁྱོད་ཀྱི་གསང་གསུམ་འཕྲིན་ལས་ལ། །རེ་ལྟོས་འཆའ་འོ་
རེ་བས་མ་བསླུ་ཞིག །ཞེས་འབྱུང་འཁྲུགས་ནད་ཀྱིས་གཟིར་ཚེ་རྒྱལ་ཀུན་བྱིན་རླབས་འཇུག་པའི་སྒོ་གཅིག་བུ་
བམ་ལ་གསོལ་བ་འདེབས་པ་མི་ཕྱེད་དད་པའི་ཟློས་གར་ཞེས་བྱ་བ་འདི་ནི་སུ་དྷི་ས་རར་འབོད་པ་བདག་བཀྲ་ཤིས་ལྷུན་པོར་མ་
སླེབས་ནས་རིང་པོར་མ་ལོན་པར་རིམས་ཀྱིས་གདུང་སྐབས་རེ་ས་གཞན་ན་མེད་པའི་བློབལྟོས་བཅས་ཏེ་གདུང་ཤུགས་དྲག་པོས་
གསོལ་བ་རྩེ་གཅིག་ཏུ་བཏབ་པའོ། །
171



ཅོ་ནེ་བླ་མ་བློ་བཟང་རྒྱ་མཚོའི་གསུང་ལས་ལྟ་མགུར་གྱི་སྐོར།
༄༅། །གསལ་རིག་སེམས་ཀྱི་འགྱུ་བ་མ་སྦས་ངག་ནས་
ཐལ་བའི་ཀ་ཕྲེང་ཞེས་བྱ་བ་བཞུགས་སོ། །
ན་མོ་གུ་རུ། ཀ་ཡེ་དབུས་འགྱུར་ལྷ་ལྡན་གཙོ་བྱས་པའི། །ཁ་བ་རི་བའི་
གནས་ཆེན་ཀུན་བསྐོར་ཀྱང་། །ག་ལེར་སོས་དལ་གནས་འགྲེལ་འཇོག་པ་ཞིག།
ང་ཡི་རེ་འདོད་ལྟར་དུ་ཅུང་མ་འགྲུབ། །ཅ་ཅོའི་སྨྲ་མང་གྲོགས་དག་ལ་བསྟུན་ཅིང་།།
ཆ་ལུགས་གཙོ་འཁོར་བཞོན་ཁལ་འདིས་ཀྱང་ལན། །ཇ་ཡི་སྦྱོར་ལུགས་གྲང་དྲོའི་
ཁྱད་པར་རྣམས། །ཉ་གའི་སྲང་མདའ་བཞིན་དུ་ཡ་ཡོར་བྱུང་། །ཏཱ་རེ་ཡུམ་གཅིག་
འཕགས་མའི་ཐུགས་རྗེའི་མཐུས། །ཐ་ཆད་གཅོང་ལུས་དེང་སྐབས་མ་དོར་མོད།།
ད་ནི་འཆི་བར་དུས་གཏུགས་མི་ཚེ་ཐལ། །ན་མཉམ་གྲོགས་མཆེད་ཀུན་གྱི་རྗེས་
སུ་ལུས། །པ་བ་སངས་ལྟར་དཀར་བའི་བསམ་པ་ཡིས། །ཕ་རོལ་དག་ལ་གསོང་
བོའི་གཏམ་སྨྲས་ཀྱང༌། །བ་སྤུའི་རྩེ་ཙམ་མི་ཕན་ཕོག་ཐུག་མང་། །མ་རངས་
མི་མགུ་ཕྲག་དོག་འགྲན་སེམས་འཆང་། །ཙ་གོ་ར་ལྟར་དབེན་པའི་ནགས་ཁྲོད་
དུ༑ ༑ཚ་གྲང་གདུང་སྐྱབས་བསམ་གཏན་ཁང་བུ་རུ། །ཛ་ལུང་རང་སེམས་འདི་
ནི་མ་ཐུལ་བར། །ཝ་སྐྱེས་རམ་གྱིས་བསྒྱུར་འདྲས་ཅི་བྱ་སྙམ། །ཞ་ལུ་རི་ཕུག་
ཞེས་བྱའི་གནས་མཆོག་འདིར། །ཟ་ཧོར་རིགས་འཁྲུངས་དཱི་པཾ་ཀ་ར་ཡིས། །འ་
འུར་ཡོ་ལང་དོར་བའི་སྒོམ་སྒྲུབ་ཀྱིས། །ཡ་མཚན་གྲུབ་པའི་ཆུ་མིག་འདི་ལྟར་
བརྡོལ། །ར་རིའི་དྲིས་བསྒོས་སེམས་ཀྱི་མེ་ལོང་འདི། །ལ་གོར་སྦྱོང་བའི་ཐབས་
ཚུལ་དུ་མ་ལ། །ཤ་ཐང་འབད་པས་སྒྲུབ་པའི་དཀའ་ཐུབ་ཀྱིས། །ས་ལེ་སྦྲམ་བཞིན་
རང་འོད་ནམ་འཚེར་སྙམ། །ཧ་རི་ཙན་དན་ཆུ་ལས་བསིལ་བ་ཡི། །ཨ་ཧོ་དམ་
172



ཅོ་ནེ་བླ་མ་བློ་བཟང་རྒྱ་མཚོའི་གསུང་ལས་ལྟ་མགུར་གྱི་སྐོར།
ཆོས་བདུད་རྩི་ཐོས་བྱུང་བློས། །ཧ་ཅང་ཉུང་མིན་མྱངས་ཀྱང་བསམ་སྒོམ་གྱི། །ཨ་
མྲྀ་ཏ་ལ་མ་སྤྱད་སྐལ་བ་ཕྲ། །བྱང་ཆུབ་སེམས་ཀྱི་ཐུགས་རྒྱུད་ཆེར་བརླན་པ། །བཀའ་
གདམས་རྣམ་ཐར་གཙང་མ་སྔ་ཕྱི་ཡིས། །བོད་ལྗོངས་ཡོངས་སུ་གང་བ་གནའ་
བོའི་གཏམ། །འབྱུང་བའི་སྔ་ལྟས་སྒྲུབ་ཆུ་འདི་ཡིན་སྙམ། །ད་ནི་དད་པའི་སྙིམ་
པས་བླངས་བྱས་ནས། །ངོམ་མེད་ཧུབ་སྐོར་བྱས་ཏེ་འཐུང་པའི་མཐུས། །ཡིད་
ལ་བརྣགས་པའི་རེ་འདོད་ཀུན་འགྲུབ་པར། །རྟེན་འབྱུང་སྣ་ཚོགས་མཐུ་ཡིས་བྱིན་
གྱིས་རློབས། །ཞེས་གསལ་རིག་སེམས་ཀྱི་འགྱུ་བ་མ་སྦས་ངག་ནས་ཐལ་བའི་ཀ་ཕྲེང་ཞེས་བྱ་བ་འདི་ནི་གནས་སྐོར་
གྲུབ་ནས་ཚོང་འདུས་སུ་སླེབས་པ་ན་ཟླ་བ་གཅིག་བསྡད་དེ་ནས་ཡར་ཡོང་སྟེ་ཞ་ལུ་གསེར་ཁང་ནས་གཅིག་བསྡད་དེ་རང་ཉིད་
གཅིག་བུ་རི་ཕུག་ཏུ་ཕྱིན་སྐབས་གཡས་གཡོན་གྱི་ལུང་བའི་ནང་དུ་ཆུ་མེད་པ་ལ་སྒང་ཐོག་ཏུ་ཨ་ཏི་ཤའི་སྒྲུབ་ཆུ་མཐོང་བས་
ཤིན་ཏུ་དད་དེ་སུ་དྷཱི་སཱ་རས་དབྱངས་སུ་ཐལ་བའོ། །
༄༅། །ཅོལ་ཆུང་གི་ངག་མ་སྡོམ་པའི་ཐོལ་
གླུ་ཞེས་བྱ་བ་བཞུགས་སོ། །
ན་མོ་གུ་རུ་ལོ་ཀེ་ཤཱ་རཱ་ཡ། ཕྱི་ཐོས་བསམ་གྱི་སྒྲོ་འདོགས་ལེགས་བཅད་
ནས། །ནང་བསམ་གཏན་གྱི་འཁོར་ལོར་རྟག་གཞོལ་ཞིང༌། །གསང་རིམ་གཉིས་
ཀྱི་རྟོགས་པའི་ཀློང་བརྡོལ་བ། །ཕ་ཞང་ཆེན་གྱི་ཞབས་སེན་སྙིང་གར་བསྟེན། །ང་
རྟོག་གེ་ཡི་རིགས་པ་ལོང་བརྒྱུད་ཀྱིས། །ལམ་བགྲོད་ཚུལ་གྱི་ཕྱོགས་ཙམ་ཤེས་
པོ་དགའ། །ངག་ཤུགས་འབྱུང་གི་གླུ་དབྱངས་གྱེར་བ་ལ། །ཡིད་གཡེང་མེད་དུ་
རྣ་བ་བླགས་ཀྱང་འཚལ། །སེམས་མོས་གུས་ཀྱི་ཚད་དུ་ཕྱིན་གྱུར་ན། །ཕ་རྗེ་བཙུན་
གྱི་བྱིན་རླབས་མྱུར་ཚོད་རེད། །ནང་བསམ་པ་ཡི་བསྟེན་ཚུལ་ལེགས་བྱུང་ན། །ཕྱི་
173



ཅོ་ནེ་བླ་མ་བློ་བཟང་རྒྱ་མཚོའི་གསུང་ལས་ལྟ་མགུར་གྱི་སྐོར།
སྦྱོར་བ་ཡི་བསྟེན་ཚུལ་སླ་ཚོད་རེད། །ལུས་དལ་འབྱོར་འདི་རྙེད་དཀའ་ཤེས་གྱུར་
ན༑ ༑ད་ཆུད་ཟོས་སུ་གཏོང་བ་ཕངས་ཚོད་རེད། །དེ་གློ་བུར་དུ་འཇིག་ཚུལ་གོ་
གྱུར་ན། །དུས་དེ་ཀ་ནས་ཆོས་ལ་འབུང་ཚོད་རེད། །མར་ངན་སོང་ལ་ཤིན་ཏུ་
སྐྲག་གྱུར་ན། །དེར་འཇིགས་སྐྱབས་ཀྱི་སྐྱབས་འགྲོ་ཡོད་ཚོད་རེད། །ལས་དཀར་
ནག་གི་བླང་དོར་འབད་གྱུར་ན། །སྐྱོབ་མི་སྐྱོབ་ལ་དོགས་པ་མེད་ཚོད་རེད། །ཡོངས་
སྲིད་འབྱོར་ཀུན་སྙིང་བོ་མེད་ཤེས་ན། །གནས་འཁོར་བ་ལ་ཞེན་ལོག་འབྱུང་ཚོད་
རེད། སེམས་ཉེར་ལེན་གྱི་ཕུང་བོར་བཅིངས་ཤེས་ན། །དེར་འབྲལ་འདོད་ཅིག་
ངང་གིས་འབྱུང་ཚོད་རེད། །རང་ལས་ཉོན་གྱིས་མནར་ཚུལ་གོ་གྱུར་ན། །མ་
འགྲོ་ཀུན་ཀྱང་རྗེས་སུ་དཔག་ཚོད་རེད། །དོན་དེ་ཉིད་ལ་རྒྱུན་དུ་གོམས་གྱུར་ན།།
བྱམས་སྙིང་རྗེ་ཀུན་རིམ་གྱིས་འདྲེན་ཚོད་རེད། །དེ་གོང་འཕེལ་གྱིས་ཁུར་འཁྱེར་
ནུས་གྱུར་ན། །འབྲས་སེམས་བསྐྱེད་ཀྱང་མི་རིང་ཉེ་ཚོད་རེད། །དཔལ་སེམས་
བསྐྱེད་ཀྱི་ཕན་ཡོན་ལེགས་ཤེས་ན། །དུས་རྒྱུན་ལྡན་དུ་སྒོམ་འདོད་འབྱུང་ཚོད་རེད།།
སེམས་དེ་ཉིད་ཀྱི་ཀུན་ནས་བསླངས་གྱུར་ན། །གང་བྱས་ཚད་ཀུན་ཚོགས་སུ་འགྱུར་
ཚོད་རེད། །ལུས་ལོངས་སྤྱོད་ཀུན་གཏོང་སེམས་སྤེལ་གྱུར་ན། །སླར་དངོས་
སུ་ཡང་གཏོང་བར་ནུས་ཚོད་རེད། །རང་གཅེས་འཛིན་ལ་ཀུན་ཏུ་དགྲར་བལྟས་
ན༑ ༑ལར་འཇུག་སྡོམ་གྱི་བསྲུང་ཚུལ་སླ་ཚོད་རེད། །ཚུར་གནོད་ལན་དུ་ཕན་
པ་སྒྲུབ་ནུས་ན། །གཞན་བཟོད་པ་ཀུན་སྒོམ་པར་སླ་ཚོད་རེད། །རྐྱེན་གང་གིས་
ཀྱང་མི་འགྱུར་ངང་རིང་ན། །སེམས་མི་ཞུམ་པའི་བརྩོན་འགྲུས་ཡོད་ཚོད་རེད།།
དམན་ཡིད་བྱེད་ཀྱིས་སྐྱོད་པར་མི་ནུས་ན། །དཔལ་ཐེག་ཆེན་གྱི་ཏིང་འཛིན་འགྲུབ་
ཚོད་རེད། །གྲངས་མུ་མེད་ཀྱི་རིགས་པས་མཐའ་བཀག་ན། །དབུས་སྤྲོས་བྲལ་
གྱི་ཤེས་རབ་འབྱུང་ཚོད་རེད། །རང་སྨིན་བྱེད་ཀྱི་ཕྱིན་དྲུག་ལེགས་གོམས་ན། །གཞན་
174



ཅོ་ནེ་བླ་མ་བློ་བཟང་རྒྱ་མཚོའི་གསུང་ལས་ལྟ་མགུར་གྱི་སྐོར།
སྨིན་བྱེད་ཀྱི་བསྡུ་བཞི་འབྱུང་ཚོད་རེད། །སེམས་གཞན་ཕན་གྱི་སྙིང་རྗེས་ཕྱུག་
གྱུར་ན།།ཕྱོགས་རིས་མེད་ཀྱི་འགྲོ་དོན་ཡོད་ཚོད་རེད། །སེམས་བྱིང་རྒོད་ཀྱིས་
བསྐྱོད་པར་མ་གྱུར་ན། །ཉེས་ལྔ་བྲལ་གྱི་ཞི་གནས་འབྱུང་ཚོད་རེད། །སླར་གཤིས་
དཔྱོད་ཀྱི་ཤིན་སྦྱངས་འདྲེན་རྩོལ་ན། །དཔལ་ལྷག་མཐོང་ཀྱང་མི་རིང་འགྲུབ་ཚོད་
རེད། །ལར་རྣམ་རྟོག་གི་འཕྲོ་འདུ་འགོག་ཐུབ་ན།། ཡིད་ཏིང་འཛིན་གྱི་གནས་
ཆ་སླ་ཚོད་རེད། །ཡུལ་རང་ངོས་ནས་སྟོང་ལུགས་གོ་གྱུར་ན། །ཕར་རྟོག་བཏགས་
ཀྱི་འཇོག་ལུགས་སླ་ཚོད་རེད། །སེམས་ཆོས་བརྒྱད་ཀྱི་རླུང་གིས་མ་འཁྱེར་ན།།
ཕྱི་ཤུགས་འབྱུང་གི་སྤྱོད་པ་ཡོད་ཚོད་རེད། །ལུས་རྩ་རླུང་དང་ཐིག་ལེ་དུལ་གྱུར་
ན༑ ༑སེམས་བདེ་ཆེན་གྱི་ཉམས་རྟོགས་འཆར་ཚོད་རེད། །ཕྱི་སྒྲ་སྤྱི་ཡི་ཚིག་
ལ་ཞེན་པ་བདག །ནང་ལམ་རིམ་གྱི་སྤྱི་ཁོག་སེམས་ལ་འཇགས། །གསང་ཞར་
ཞོར་དུ་དམིགས་རྣམ་ཅུང་རེ་སྐྱོང་། །ཚུལ་དེ་མཐུན་གྱི་ངག་ནས་གླུ་དབྱངས་ཐལ།།
ཁྱེད་རྣམ་གཉིས་ཀྱི་ཐུགས་ལ་བདེ་འདྲ་ན། །སྒོམ་ཉམས་བཞེས་ཀྱི་གསལ་འདེབས་
བགྱིད་པར་འཚལ། །ང་ཅོལ་ཆུང་གིས་མ་སྡོམ་ཐོལ་གླུ་འདི། །མི་གཞན་ཚོ་ལ་
མ་སྨྲ་ཀུ་རེའང་ཡིན། །རྗེ་གྲུབ་དབང་མཆོག་ཆོས་ཀྱི་རྡོ་རྗེ་དང༌། །དཔལ་དབེན་
ས་པ་ཡབ་སྲས་རྣམ་གསུམ་གྱི། །སྐུ་བྱིན་རླབས་ཅན་གཟི་འོད་འབར་བའི་དྲུང་།།
གཏམ་དེ་སྐད་དུ་བསྙད་པའི་རྣམ་དཀར་གྱིས། །ཡིད་རྟག་ཏུ་ཆོས་ལ་ཕྱོགས་པ་
དང་། །ལུས་རྒྱུན་དུ་རི་སུལ་སྦ་བ་དང༌། །ངག་བཟླས་བརྗོད་ཟབ་མོའི་འཕྲུལ་
འདེགས་ཀྱིས། །ཕུགས་གཏན་གྱི་བཙན་ས་ཟིན་གྱུར་ཅིག །ཅེས་ཅོལ་ཆུང་གི་ངག་མ་
སྡོམ་པའི་ཐོལ་གླུ་ཞེས་བྱ་བ་འདི་ནི་རང་ལོ་ཉེར་གཉིས་པའི་སྟེང་འདུ་ཕུང་མ་བདེ་བའི་སྟབས་ཀྱིས་བཀྲ་ཤིས་དགེ་འཕེལ་གྱི་
ཡང་དབེན་གསང་བདག་སྡེ་ཁྲི་རིན་པོ་ཆེའི་སྒྲུབ་ཕུག་ཏུ་བསྙེན་སྒྲུབ་བགྱིད་སྐབས་པུཔུ་རེད་བསྟན་འཛིན་དང་རེ་སྐོང་དགེ་འདུན་
གཉིས་ཀྱིས་བསྐུལ་ངོར་ྋས་དྷཱི་སཱ་རས་དབྱངས་སུ་གྱེར་བ་བསྟན་འཛིན་གྱིས་ཡི་གེར་བཀོད་པའོ། །
175



ཅོ་ནེ་བླ་མ་བློ་བཟང་རྒྱ་མཚོའི་གསུང་ལས་ལྟ་མགུར་གྱི་སྐོར།
༄༅། །ཟབ་གསང་ཆོས་ཀྱི་དེ་ཉིད་ཐོས་དོན་ཉམས་སུ་བསྟར་བར་
སྨོན་པའི་རྡོ་རྗེའི་གླུ་དབྱངས་བརྗོད་དོན་ཟད་པ་མེད་པའི་གཏེར་
ཞེས་བྱ་བ་བཞུགས་སོ། །
ན་མོ་གུ་རུ་བཛྲ་དྷ་རཱ་ཡ། ཀ་ནས་དག་པའི་དབྱིངས་སུ་རོ་མཉམ་གྱི་ཡེ་
ཤེས། །ཁ་དོག་ལྔ་ལྡན་འཇའ་འོད་ལང་ཚོ་རུ་སྨིན་པ། །ག་འུ་ཁ་སྦྱོར་མ་རིག་
སྒོ་ང་ཡི་སྦུབས་ཀྱི། །ང་ཡི་གདགས་གཞི་གཉུག་མའི་རླུང་སེམས་ལས་འཁྲུངས་
སྐད། །ཅ་ཅོའི་གྲགས་པ་རྡོ་རྗེའི་བཟླས་པ་ཡི་རང་གདངས། །ཆ་ཤས་ཚོགས་
པའི་གཟུགས་སྣང་དག་པ་ཡི་སྣོད་བཅུད། །ཇ་འོ་ཇི་བཞིན་དྲན་རིག་བདེ་ཆེན་དུ་
བསྲེས་ཏེ། །ཉ་ལྟོ་བ་ལྟར་ཉིན་མཚན་འདའ་བ་ཞིག་བྱུང་ན། །ཏ་ཐཱ་ག་ཏའི་ཐུགས་
བཅུད་རྣལ་འབྱོར་གྱི་གསང་མཐའ། །ཐ་མལ་སྐྱེ་འཆི་བར་དོ་སྐུ་གསུམ་དུ་སྒྱུར་
བྱེད། །ད་ནས་འབྲས་བུ་ལོངས་སུ་སྤྱོད་པ་རུ་བསྒོམས་ཏེ། །ན་མེད་རྒ་མེད་རྡོ་
རྗེའི་ལང་ཚོ་ཞིག་ཐོབ་ན། །པ་ར་མི་ཏཱར་བཤད་པའི་སྤྲོས་བྲལ་གྱི་སྟོང་ཉིད། །ཕ་
མའི་རྒྱུད་ཀྱི་སྙིང་བོ་བདེ་ཆེན་དང་སྦྱར་ཏེ། །བ་སྤུའི་གྲངས་ལྡན་རྩ་ལམ་རྒྱུ་བ་
ཀུན་བཀག་ནས། །མ་བཅོས་ཕྱག་རྒྱ་ཆེན་པོར་གཞོལ་བ་ཞིག་བྱུང་ན། །ཙ་ཏུར་
བདེ་བས་དྲངས་པའི་སྟོང་བཞི་ཡི་ཡེ་ཤེས། །ཚ་སྲེག་འབར་བ་གཏུམ་མོའི་ཐབས་
ལམ་གྱིས་བསྐྱེད་དེ། །ཛ་ཡི་སྐུ་ཐུགས་ཟུང་འཇུག་མཐོང་བ་ཡི་ཆོས་ལ། །ཝ་
ལེར་ཐོབ་པའི་ལམ་བཟང་སྐྱེ་བ་ཞིག་བྱུང་ན། །ཞ་བོ་མིག་ཅན་ལོང་བ་རྐང་འདྲའི་
རླུང་སེམས། །ཟ་མ་ཏོག་ལྟར་རགས་ལུས་འདོར་ལེན་གྱི་བྱེད་པོ། །འ་ཅག་འཁོར་
འདས་གནས་སུ་བཅིང་གྲོལ་གྱི་གཞི་མ། །ཡ་མིན་ཟུང་འཇུག་གནས་འགྱུར་མཐར་
176



ཅོ་ནེ་བླ་མ་བློ་བཟང་རྒྱ་མཚོའི་གསུང་ལས་ལྟ་མགུར་གྱི་སྐོར།
ཐུག་ཏུ་གྱུར་ན། །རྭ་གདེངས་རྡོ་རྗེའི་སྐུ་ལས་གང་འདོད་དུ་སྤྲུལ་བས། །ལ་གོར་
མ་རྒན་ཡོངས་ཀྱི་བསམ་པ་དང་ཁམས་བཞིན། །ཤ་ཚའི་སྙིང་གཏམ་གདམས་
པས་སྨིན་པ་རུ་བྱས་ཏེ། །ས་ལམ་རྟོགས་པས་མྱུར་དུ་གྲོལ་ནུས་ཞིག་བྱུང་ན། །ཧ་
ས་བཛྲ་ཡབ་སྲས་ཐུགས་བཅུད་ཀྱི་གདམས་པ། །ཨ་མྲྀ་ཏ་འདྲ་སྙིང་གི་ཟིལ་དངར་
དུ་ཐོབ་པའི། །སུ་དྷཱི་སཱ་རར་འབོད་པས་གང་ཤར་གྱི་གླུང་དབྱངས། །སྨོན་འདུན་
ཤུགས་དྲགས་བསྐྱེད་པའི་གསལ་འདེབས་སུ་བླངས་སོ། །ཞེས་ཟབ་གསང་ཆོས་ཀྱི་དེ་ཉིད་
ཐོས་དོན་ཉམས་སུ་བསྟར་བར་སྨོན་པའི་རྡོ་རྗེའི་གླུ་དབྱངས་བརྗོད་དོན་ཟད་པ་མེད་པའི་གཏེར་ཞེས་བྱ་བ་འདི་ནི་དཔལ་ཞང་ལྷ་
བ་ཆེན་པོའི་ཞབས་ཀྱི་རྡུལ་རྙོག་པ་མེད་པ་ཡུན་རིང་བོའི་བར་དུ་སྤྱི་བོར་བསྟེན་པའི་མཐུལས་རྒྱལ་བའི་བསྟན་པ་ཡོངས་སུ་རྫོགས་
པ་ལ་ཚིག་གི་ཟེར་ཟློས་མ་མ་ཡིན་པར་དོན་གྱི་གོ་བ་འཚོལ་ལུགས་ཀྱི་རིགས་པའི་སྒོ་ཕྱོགས་འགྲོ་ཙམ་རྙེད་པ་ཤཱཀྱའི་དགེ་
སྦྱོང་བློབཟང་རྒྱ་མཚོ་སྤྲིན་ཞེས་བྱ་བས་རྣམ་པར་བསྡེབས་པ་ཛ་ཡནྟུ།
༄༅། །སྣང་གྲགས་རིག་གསུམ་ལོག་པའི་གཡང་ལས་བཅུན་ཏེ་
དཔའ་བོ་བྱེ་བའི་གཤེགས་བཤུལ་དུ་གོམ་པའི་འདེགས་འཇོག་རྩེན་
པར་སྨོན་པའི་རྡོ་རྗེའི་གླུ་དབྱངས་ཞེས་བྱ་བ་བཞུགས་སོ། །
ན་མོ་གུ་རུ་ཤྲཱི་ཧེ་རུ་ཀཱ་ཡ། སྤྲོས་བྲལ་བདེ་ཆེན་གྱི་དབྱིངས་སུ་རྟག་པ་
རུ་གཟིམས་ཀྱང་། །གསང་གསུམ་ཟློས་གར་གྱི་རོལ་པ་མཁའ་ཁྱབ་ཏུ་སྤྲོ་བའི།།
བླ་མ་ཧེ་རུ་ཀའི་དཀྱིལ་འཁོར་དཔའ་བོ་དང་མཁའ་འགྲོ། །དྭངས་མ་ལྔ་འདུས་ཀྱི་
ཐིག་ལེའི་གུར་ཁང་དུ་གར་མཛོད། །འཕྲལ་སྣང་བདེ་བ་ཡི་བྱིས་པའི་རོ ལ་རྩེད་
ཀྱིས་བསླུས་ཏེ། །ཚེ་རབས་གཏན་སྡུག་ལ་སྦྱོར་བའི་ངང་ཚུལ་གྱིས་སྐྱོ་བའི། །གློ་
བུར་ཐོལ་བྱུང་གི་ཀུན་རྟོག་རྒྱུ་བ་ཡི་རང་གདངས། །ཁ་ནས་ཤུགས་འབྱུང་དུ་བརྡོལ་
177



ཅོ་ནེ་བླ་མ་བློ་བཟང་རྒྱ་མཚོའི་གསུང་ལས་ལྟ་མགུར་གྱི་སྐོར།
བའི་གླུ་ཆུང་ཞིག་ལེན་ནོ། །སྒྲ་གཟུགས་མཛེས་སྣང་གི་སྒེག་མོའི་བསླུ་ཁྲིད་ཀྱི་
ཉག་ཕྲན། །སྣང་ཞེན་བདེན་འཛིན་གྱི་ན་དར་སྐྱེས་བུ་ཡི་སྙིང་ལ། །ཆད་མེད་
ཟུག་པ་ལས་བྱུང་བའི་སིམ་གདུང་གི་འགྱུར་བའི། །ཟུག་རྔུ་སངས་དུས་དང་བྲལ་
འདི་ལས་སྣང་གི་རྟེན་འབྲེལ། །གང་ཤར་བདེན་འཛིན་གྱི་རྫུན་ཕུག་རིགས་ཤེས་
ཀྱིས་མཐོང་སྟེ། །སྣང་སྟོང་ཞེན་བྲལ་གྱི་ངང་ལ་ཅི་འདོད་དུ་བཞག་ནས། །ཡུལ་
སྣང་བདེན་སྟོང་དུ་ཤར་བའི་བདེ་ཆེན་གྱི་དཔལ་མོའི། །འཛུམ་ཞལ་ངོམས་མེད་
དུ་མཇལ་བའི་སྐལ་བཟང་ཞིག་ཐོབ་ན། །གྲགས་སྟོང་སྙན་སྣང་གི་ལུས་ཕྲའི་འཛུམ་
བག་གི་མདའ་ཆར། །བསྟོད་སྨད་བདེན་པ་རུ་གོ་བའི་གསལ་རིག་གི་འབེན་ལ།།
རྒྱུད་མར་ཕོག་པ་ལས་བྱུང་བའི་ཐར་མེད་ཀྱི་ནད་འདི། །སྔོན་གོམས་བག་ཆགས་
ཀྱི་སྒྱུ་འཕྲུལ་གསོ་ཐབས་དང་བྲལ་ལོ། །སྒྲ་གྲགས་བྲག་ཆ་རུ་གོ་བའི་རིག་རྩལ་
ཀུན་རྫོགས་ཏེ། །གཉུག་མ་བདེ་ཆེན་གྱི་བཞོན་པའི་རང་གདངས་ཀྱི་དབྱངས་སྙན།།
འགག་མེད་རྡོ་རྗེ་ཡི་བཟླས་པ་མགྲིན་བཟང་མའི་གྲེ་འགྱུར། །རྣ་བའི་ཡོལ་གོ་རུ་
སྨིན་པའི་སྐལ་བཟང་ཞིག་བྱུང་ན། །རིག་སྟོང་བདེན་སྣང་གི་མཛའ་མོའི་མིག་
དཀྱུས་ཀྱི་ཟུར་མདས། །འདོད་གདུང་སྟག་ཤར་གྱི་སྙིང་ལ་ཡང་ཡང་དུ་བསྣུན་
པས། །དཀར་པོའི་སྲོག་རྩ་ཀུན་གཅོད་པའི་ཟུག་གཟེར་གྱི་དུsཁ། །གཞིལ་བའི་
དུས་སྐབས་དང་བྲལ་བའི་སྣང་ཚུལ་འདིས་སྐྱོ་བ། །རྐྱེན་ངན་དབང་ཤོར་གྱི་ཀུན་
རྟོག་ཕྲ་རགས་འདི་བཀག་སྟེ། །གང་སྣང་བདེན་སྟོང་དུ་ཤར་བའི་བདེ་ཆེན་གྱི་དཔའ་
བོས། །དབྱིངས་རིག་དབྱེར་མེད་ཀྱི་རང་མདངས་དཔའ་མོ་ལ་འཁྱུད་ནས། །འདུ་
འབྲལ་མེད་པ་ཡི་དགའ་བདེ་མྱོང་བ་ཞིག་བྱུང་ན། །ཀྱེ་མ་འཁོར་བ་ཡི་སྣང་ཚུལ་
སྡུག་བསྔལ་གྱི་རང་བཞིན། །ཀྱེ་ཧུད་ཞེན་ལོག་གི་སྐྱོ་ཤས་རྣལ་མ་ཞིག་སྐྱེས་ཏེ།
ཨ་ཧོ་བདེ་ཆེན་གྱི་ཐར་བའི་བཙན་ས་རུ་ཕྱིན་ནས། །ཨེ་མ་མཁའ་ཁྱབ་ཀྱི་འགྲོ་ཀུན་
178



ཅོ་ནེ་བླ་མ་བློ་བཟང་རྒྱ་མཚོའི་གསུང་ལས་ལྟ་མགུར་གྱི་སྐོར།
སྒྲོལ་ནུས་ཤིག་བྱུང་ན། །ཧ་ཧ་དེ་འདྲ་ཡི་སྨོན་པ་མཆོག་རབ་ཀྱི་འབྲས་བུ། །ཧེ་
ཧེ་སྟབས་ལེགས་ཀྱིས་གྲུབ་པའི་དགའ་སྟོན་ཞིག་མྱོངས་ན། །ཀྱེ་ཧོ་ལང་ཚོ་ཡི་
རབ་དྲེགས་ཆང་མིག་མར་འགྲོགས་པའི། །ཨ་ཧོ་དགའ་བདེ་ཡི་མཚོན་པའི་གོ་
སྐབས་དང་བྲལ་ལོ། །ཞེས་སྣང་གྲགས་རིག་གསུམ་ལོག་པའི་གཡང་ལས་བཅུན་ཏེ་དཔའ་བོ་བྱེ་བའི་གཤེགས་
བཤུལ་དུ་གོམ་པའི་འདེགས་འཇོག་རྩེན་པར་སྨོན་པའི་རྡོ་རྗེའི་གླུདབྱངས་ཞེས་བྱ་བ་འདི་ནི་དཔལ་འཁོར་ལོ་སྡོམ་པའི་སྐུ་འཁོར་
ས་འོག་ནས་སྤྱོད་པའི་གནས་སྦས་ཡུལ་རྡོ་རྗེའི་ཕོ་བྲང་དཔའ་བོ་མཁའ་འགྲོ་བྱེ་བའི་གྲོང་ཁྱེར་བྲག་དཀར་གྱི་གནས་ཁང་ཕུག་
པ་རྒྱ་ཆེ་ཞིང་གཏིང་ཡངས་པར་དཀའ་ཚེགས་ཆེན་པོས་བགྲོད་དེ་ཞིབ་མཇལ་ཡིད་ཚིམ་པར་བྱས་ནས་སྡེ་ཁྲི་མཆོག་སྤྲུལ་རིན་
པོ་ཆེ་ཉིན་རེ་བཞིན་ཕྱི་སྐོར་ལ་ཕེབས་ཤུལ་དུ་རང་ཉིད་ཀྱང་གནས་འབྲེལ་གྱི་སླད་དུ་གནས་ཁང་སྒོར་ཡང་ཡང་ཕྱིན་སྐབས་དུང་
རང་བྱོན་དར་ཚོན་གྱི་སྣེ་འདོགས་ཅན་གྱི་དབྱིབས་མི་ཆུང་བ་གསར་དུ་རྙེད་པས་རྐྱེན་བྱས་སྣང་བ་སྲ་མཁྲེགས་སོ་ན་མི་གནས་བསྒྱུར་
དུ་བཏུབ་པའི་ངང་ཚུལ་ལ་ཡིད་ཆེས་ཀྱི་ངེས་ཤེས་ང་ཟད་སྐྱེས་པར་བརྟེན་མི་ཕྱེད་དད་པའི་ཆང་གིས་ར་རོ་བར་གྱུར་ཏེ་དགའ་
བའི་ཅ་ཅོ་འདི་ནི་སུ་དྷཱི་སཱ་རས་བསྒྲགས་པའོ། །
༄༅། །རང་ཉིད་དགེ་བར་བསྐུལ་བའི་དབྱངས་ངེས་པར་འབྱུང་
བའི་གསལ་འདེབས་ཞེས་བྱ་བ་བཞུགས་སོ། །
ན་མོ་གུ་རུ། སྐྱབས་ཀུན་འདུས་བླ་མ་རྡོ་རྗེ་འཆང་། །ཕ་མཁན་ཆེན་
ངག་གི་དབང་བོའི་ཞབས། །བུ་བདག་ལ་བྱམས་བརྩེས་ཉེར་དགོངས་ནས། །ཡིད་
ཆོས་ལ་གཞོལ་བར་བྱིན་གྱིས་རློབས། །འབངས་ཉམ་ཐག་བདག་ནི་ཐོག་མེད་ནས།།
རྒྱུད་ཆོས་མིན་བདག་ཆགས་གོམས་གོམས་ནས། །ལས་རྣམ་དཀར་ཕྱོགས་སུ་
ཐང་ཅིག་ཀྱང་། །བློ་མི་གཞོལ་མི་ཚེ་ཆུ་གཟོན་བྱས། །སྔོན་ཐོག་མེད་ནས་བསགས་
སྡིག་པའི་ལས། །སྨོས་མི་འཚལ་མཐོང་ཆོས་འདི་ལ་ཡང་། །དཔངས་རི་རབ་
179



ཅོ་ནེ་བླ་མ་བློ་བཟང་རྒྱ་མཚོའི་གསུང་ལས་ལྟ་མགུར་གྱི་སྐོར།
ལྟར་མཐོ་མང་བསགས་ནས། །རང་ཕུང་བཅུག་ངང་ཚུལ་བརྗོད་མི་ལང་། །དོན་
དེ་ཕྱིར་ངེས་པར་ཡོངས་ངེས་ཤིང་། །ནམ་འོངས་རྒྱུའི་ཆ་མེད་འཆི་བདག་གིས།།
ད་གློ་བུར་ཟིན་ན་ཅི་རང་དྲག །མར་ངན་འགྲོར་མི་ལྷུང་གདེངས་ཁེལ་ཅི། །ནམ་
འཇིགས་རུང་གཡང་ས་དེར་ལྷུང་ན། །བཟོད་དཀའ་བའི་སྡུག་དགུ་མྱོང་བཞིན་
དུ༑ ༑ཉམ་ཐག་པའི་འོ་དོད་འབོད་ན་ཡང་། །དུས་དེ་ཚེ་སྐྱབས་སུ་སུ་ཞིག་འགྱུར།།
ཀྱེ་རང་ལ་བརྩེ་བ་ཡོད་ན་ནི། །འཕྲལ་འདི་སྣང་བྱ་བྱེད་འཕྲོ་བཞག་ནས། །ནམ་
འཇིག་རུང་ཕོ་ཉས་ཟིན་དུས་སུ། །ཕན་ངེས་པའི་ཆོས་ཤིག་བྱེད་པར་རིགས། །མིང་
སྙན་གྲགས་བདུད་ཀྱི་གཡབ་མོ་དང༌། །ནོར་ལོངས་སྤྱོད་དུག་སྦྱར་ཞིམ་མངར་
ཟས། །གཉེན་མཛའ་གྲོགས་ཚོང་འདུས་མགྲོན་པོ་ལྟར། །ཁོང་དམ་པས་གསུང་
ལ་མནོ་བསམ་ཐོངས། །སྤྱིར་འཁོར་བའི་ངང་ཚུལ་ཁྱད་པར་དུ། །མར་ངན་སོང་
སྡུག་བསྔལ་གསུང་ཙ་ན། །ཐུགས་སྙིང་རྗེས་འཁྲུགས་པའི་དམ་པ་རྣམས། །གསུང་
ཤུགས་རིང་འབྱིན་ཞིང་སྤྱན་ཆབ་བསྙིལ། །རྗེ་ལྷོ་བྲག་མར་པས་འཁོར་བ་ཡི། །ཡོངས་
སྡུག་བསྔལ་ངང་ཚུལ་འདི་ཙམ་ཞེས། །ལྕེ་བརྒྱ་རུ་སྤྲུལ་ནས་བསྐལ་བརྒྱའི་བར།།
དུས་རྟག་པར་བརྗོད་ཀྱང་འཛད་མེད་གསུངས། །ཚུལ་འདི་ལྟར་འཇིགས་ཤིང་སྐྱི་
གཡའ་བའི། །གནས་སྲིད་གསུམ་མཚོ་ལས་བརྒལ་བའི་ཐབས། །ཆོས་བསླབ་
གསུམ་གྲུ་གཟིངས་རབ་བཙུགས་ནས། །ཕུགས་གཏན་བདེ་རིན་ཆེན་གླིང་བགྲོད་
རིགས། །གཏམ་འདི་སྐད་རང་ལ་བསྙད་པའི་དགེས། །དུས་མྱུར་དུ་ངེས་འབྱུང་
རིན་ཆེན་སེམས། །ཚེགས་དཀའ་བ་མེད་པར་རྙེད་གྱུར་ནས། །ལམ་བསླབ་གསུམ་
ཉམས་སུ་བསྟར་བར་ཤོག །ཅེས་རང་ཉིད་དགེ་བར་བསྐུལ་བའི་དབྱངས་ངེས་པར་འབྱུང་བའི་གསལ་འདེབས་
ཞེས་བྱ་བ་འདི་ནི། དཔལ་མཁན་ཆེན་ངག་གི་དབང་པོས་ངེས་འབྱུང་ལས་བརྩམས་པའི་གསུང་བཤད་ནམ་མཁའ་ལྟར་རྒྱ་ཆེ་
བ་སྩལ་བས་རྐྱེན་བྱས་སླར་དེ་ཉིད་དྲན་པའི་ཆེད་དུ་བཀྱའི་དགེ་ཚུལ་བློབཟང་རྒྱ་མཚོའི་དཔལ་གྱིས་སུག་བྲིས་སུ་བགྱིས་པའོ།།
180



ཅོ་ནེ་བླ་མ་བློ་བཟང་རྒྱ་མཚོའི་གསུང་ལས་ལྟ་མགུར་གྱི་སྐོར།
༄༅། །ཡབ་རྗེ་མཆོག་ནས་འཕྲིན་མགུར་སྩལ་བའི་ལན་དུ་ཕུལ་
བ་དད་པའི་འོ་མཚོ་འཕྱུར་བའི་རླབ་ཀྱི་སྒྲ་བརྒྱ་
ཞེས་བྱ་བ་བཞུགས་སོ།།
ན་མོ་གུ་རུ། སྐུ་སྐལ་བཟང་མིག་གི་བདུད་རྩིའི་དཔྱིད། །གསུང་ཐུབ་
བསྟན་ཡོངས་རྫོགས་ཆོས་ཕུང་གཏེར། །ཐུགས་དབང་ཕྱུག་བརྒྱད་ཀྱི་དཔལ་བརྙེས་
པ༑ ༑ཕ་འགྲོ་བའི་མགོན་པོའི་ཞབས་པདྨོར། །འབངས་བླང་དོར་བློ་ཡི་མིག་
ཚམས་ཤིང༌། །ལས་བཟང་པོ་མིན་པས་འདའ་བ་ཡི། །ཚེ་འདི་སྣང་རྒྱ་ཡི་གྲར་
ཚུད་ནས། །ཆོས་མཚོ་བྲལ་གྱིས་གདུང་ན་ཡིས་མཆིད། །རྗེ་རྒྱལ་བསྟན་རིན་
ཆེན་བསམ་འཕེལ་ནོར། །རྒྱུད་མུན་པ་སེལ་བའི་དཔུང་གཉེན་དུ། །འོད་སྟོང་
ཕྲག་བདོ་བའི་རྩེ་དགའ་ཡིས། །དཔལ་དགེ་བཅུའི་ལང་ཚོ་ངོམས་པའི་ཆར། །ཡོངས་
འགྲོ་བའི་ལེགས་བྱས་ཀྱིས་བསྐྲུན་པའི། །སྐུ་སྲིད་ཞིའི་མཆོད་སྡོང་བླ་ན་མེད།།
བསྟན་འགྲོ་བའི་དཔལ་དུ་ལྷམ་མེ་བ། །འཚོ་གཞེས་པའི་བཀའ་དྲིན་བླ་ལྷག་ནས།།
ཚིག་སྙན་འགྱུར་དབྱངས་ཅན་རྒྱུད་དུ་བཀུག །དོན་ལོ་རྒྱུས་སྤྲོས་པ་མཁའ་ལྟར་
ཡངས། །འབངས་གྱི་ནར་རྗེས་བརྩེའི་ནང་ཉམས་ཅན། །བཀའི་གླེ གས་བུ་བདེ་
ཆེན་འཁོར་ལོར་འབྱོར། །དུས་དེ་ཚེ་དགའ་དང་སྤྲོ་བ་ཡིས། །ལུས་བ་སྤུའི་སྤུ་
ལོང་གོས་ཀྱིས་ཁྱབ། །ངག་ཤུགས་འབྱུང་གསོལ་འདེབས་དབྱངས་ཀྱིས་བྲེལ།།
ཡིད་གང་སྐུའི་དོན་སྤྱིའི་རི་མོས་མནན། །འཕྲིན་ལེགས་པར་ཐོས་པའི་དགའ་བ་
ཡིས། །ཕལ་རྟོག་གེས་སྒྱུར་བསམ་བརྗོད་བྲལ་བ། །དོན་སོ་སོར་རང་རིག་ཡེ་
ཤེས་བདེ། །མཚོན་གསུངས་ལ་ངེས་པ་གཏིང་ཚུགས་བྱིན། །གནམ་སྔོ་སངས་
181



ཅོ་ནེ་བླ་མ་བློ་བཟང་རྒྱ་མཚོའི་གསུང་ལས་ལྟ་མགུར་གྱི་སྐོར།
ལྟོར་རྩེན་སྲིད་པའི་མིག །ས་དོག་མོའི་འདབ་བརྒྱའི་གཉེན་གྱུར་བ། །ཆེས་ཕྲ་
བའི་ལས་ཚུལ་རྟེན་འབྲེལ་གཤིས། །འདི་བསམ་ཞིང་དགའ་བའི་རྐང་བྲོ་བརྡུངས།།
ཡུལ་བྱང་གི་རྒྱུད་ནས་ལྷོ་ཕྱོགས་འདིར། །མི་རྒྱུ་འགྲུལ་ངག་གི་ལམ་བརྒྱུད་དེ།།
གཏམ་སྙན་པའི་འཕྲེང་བ་རིམ་བཞིན་དུ། །འབངས་སྒྲ་འཛིན་བུ་གར་འདི་ལྟར་
སོན། །རྨ་ཀླུང་ཆེན་རྐྱལ་གྲུས་བརྒལ་བའི་ཚེ། །དགུང་ནམ་མཁའི་དབྱིངས་
ནས་འཇའ་ཚོན་སྣེ། །རྗེ་འཁོར་བཅས་བཞུགས་པའི་གྲུར་ཟུག་པ། །ཕྱོགས་དེ་
ཡི་སྐྱེ་བོ་བྱིངས་ཀྱིས་མཐོང་། །དེ་ཀུན་ཀྱང་ཡ་མཚན་ངོ་མཚར་གྱི། །སེམས་
དགའ་མགུ་རང་བའི་ཅ་ཅོའི་དབྱངས། །ཕྱོགས་ཀུན་ཏུ་བརྒྱུད་མར་བསྒྲགས་པ་
ལས། །མཚན་སྙན་པ་འབྲུག་གི་སྒྲ་བཞིན་ལྡིར། །ཆེས་སྙིགས་མའི་སྨག་གི་
སྒྲིབ་པ་ཡིས། །ལས་དཀར་པོའི་སྣང་བ་ནུབ་དུས་འདིར། །ཚུལ་དེ་ཙམ་མིག་
ལ་མངོན་གྱུར་པའི། །མི་དེ་ཀུན་ལས་སད་སྐལ་བཟང་སྙམ། །དོན་ངེས་གནས་
རྒྱལ་བ་རིན་ཆེན་མང་། །སྐུའི་རྣམ་པ་རྒྱལ་ཆེན་རྣམ་ཐོས་སྲས། །འཁོར་རྟ་བདག་
བརྒྱད་དང་བཅས་པ་ཡིས། །ཐུགས་དགའ་བའི་གར་གྱི་རོལ་རྩེད་འཆམས། །རྗེ་
རང་གི་སྒྲིབ་མེད་ཐུགས་ཀྱི་ངོར། །གང་ཤར་བ་མཆོད་དཔོན་ལས་བརྒྱུད་དེ། །དགོན་
གསང་སྔགས་བདེ་ཆེན་གླིང་ཉིད་དུ། །གསར་སྲོལ་དུ་འཛུག་པའི་བཀའ་དྲིན་བསྐྱངས།།
སྔོན་ཐུགས་བསྐྱེད་རྗེས་ཀྱི་ཁས་བླངས་མཐུས། །ཡོངས་འགྲོ་བའི་དབུལ་ཕོངས་
ཞི་བ་དང་། །ཆོས་འདུལ་བའི་བཅས་ཁྲིམས་དར་བ་སོགས། །ཐུགས་དགོངས་
པའི་གཏིང་མཐའ་སུ་ཡི་དཔོག །དཔལ་ལྷ་བཙན་གནམ་བསྐོས་གོང་མ་ཡི། །ལུང་
ལས་མཚན་གྱིས་མཐོ་ཧུ་ཐོག་ཐུ། །ཟུང་རིམ་བཞིན་རང་རང་རེ་འདོད་ཀྱི། །ཆོས་
ཞ་བར་རིང་ནས་ཕེབས་པ་ལ། །དཔལ་འཁོར་ལོ་སྡོམ་པ་ཡབ་དཀའ་དང་། །ཡུམ་
རྗེ་བཙུན་རྡོ་རྗེ་རྣལ་འབྱོར་མའི། །བསྐོར་གང་བཞུགས་བུམ་པ་གང་བྱོའི་ཚུལ།།
182



ཅོ་ནེ་བླ་མ་བློ་བཟང་རྒྱ་མཚོའི་གསུང་ལས་ལྟ་མགུར་གྱི་སྐོར།
གསུང་བདུད་རྩིའི་ཆར་གྱི་དགོངས་འདུན་བསྐངས། །རྗེ་པད་འབྱུང་ཕྱག་གི་རེ་
ཁཱ་ཅན། །མཚོ་ཁྲི་ཤོར་རྒྱལ་མོ་ཞེས་བྱའི་དབུས། །རི་སྙིང་གཟུགས་མ་ཧཱ་དེ་བ་
ཞེས། །གནས་ངོ་མཚར་ཅན་དེར་འབྱོན་ནོ་སྐད། །ཡོངས་ཚོགས་ཀྱི་ཞིང་གི་
མཆོག་རབ་ཕུལ། །དྲིན་རྒྱལ་ཀུན་ལས་ལྷག་ཐུགས་རྗེའི་གཏེར། །མགོན་གུས་
མཆོད་བཀའ་དྲིན་རྗེས་དྲན་གྱིས། །ལྕེ་གཡོ་བ་དོན་ལྡན་འདི་ལྟར་བྱ། །ཕྱི་མཁས་
བཙུན་བཟང་བོའི་དཔལ་གྱི་བརྗིད། །ནང་མཁྱེན་བརྩེ་ནུས་པའི་གཏེར་དུ་རྫོགས།།
གསང་རིགས་བརྒྱ་རིགས་ལྔ་རིགས་གསུམ་དངོས། །ཕ་མི་བསྐྱོད་རྡོ་རྗེའི་ཞབས་
ལ་འདུད། །ཕྱི་བྱ་བ་འཁོར་ལོས་ས་སྟེང་ཁྱབ། །ནང་སྤོང་བ་བསམ་གཏན་ཁོ་
ནས་འདའ། །གསང་མཉམ་རྗེས་དབྱེར་མེད་འདྲེས་པ་ཡི། །མགོན་སངས་རྒྱས་
ཀུན་འདུས་ཞབས་ལ་འདུད། །ཕྱི་རྒྱལ་བསྟན་སྐྱོངས་སྤེལ་བསྲུང་ནུས་བཤེས། །ནང་
གངས་རིའི་མགོན་པོ་སྤྱན་རས་གཟིགས། །གསང་དཔལ་ཆེན་ཧེ་རུ་ཀ་ཡིས་དངོས།།
རྗེ་ཁྱབ་བདག་འཁོར་ལོའི་མགོན་པོར་འདུད། །དཔལ་ཟག་མེད་བདེ་སྟོང་མཆོད་
པའི་སྤྲིན། །ཞིང་རབ་འབྱམས་རྒྱ་མཚོའི་ཁྱོན་བཀང་སྟེ། །དུས་འཁོར་བ་སྟོང་
མིན་དེ་སྲིད་དུ། །ཡོངས་འདོད་རྒུའི་གཏེར་གྱི་བསྙེན་བཀུར་བགྱི། །སྔོན་ཐོག་
མེད་དུས་ནས་ད་ལྟའི་བར། །སེམས་འདོད་སྡང་རྨོངས་པའི་དབང་སོང་ལས། །སྒོས་
བླ་མར་བསྟེན་པའི་སྒོ་གསུམ་ཉེས། །ད་གླེང་སྟེ་བཤགས་སོ་དག་གྱུར་ཅིག །སྤྱིར་
སྐྱེ་འཕགས་བདག་གཞན་དུས་གསུམ་དགེ །སྒོས་ཁྱེད་ཀྱི་གསང་གསུམ་སྒྱུ་མའི་
འཕྲུལ། །སྐུ་གང་འདུལ་རོ ལ་གར་བསྒྱུར་བ་ལ། །སེམས་དགའ་བས་རྗེས་སུ་
ཡི་རང་ངོ༌། །མ་འགྲོ་བའི་ཁམས་དང་བསམ་པ་བཞིན། །ཆོས་ཟབ་རྒྱས་མདོ་
སྔགས་བདུད་རྩིའི་ཆར། །དུས་ནམ་མཁའ་ཇི་སྲིད་གནས་ཀྱི་བར། །རྒྱུན་ཆད་
པ་མེད་པར་དབབ་ཏུ་གསོལ། །ཡོངས་རྒྱལ་ཀུན་གསང་གསུམ་ཟ་མ་ཏོག །སྐུ་
183



ཅོ་ནེ་བླ་མ་བློ་བཟང་རྒྱ་མཚོའི་གསུང་ལས་ལྟ་མགུར་གྱི་སྐོར།
རྡོ་རྗེའི་ལང་ཚོ་སྲིད་མཐའི་བར། །གཤིས་འགྱུར་མེད་གཡུང་དྲུང་ཆོས་ཀྱི་ཁྲིར།།
དུས་བསྐལ་བ་རྒྱ་མཚོར་རྟག་བཞུགས་གསོལ། །འབངས་སྒོ་གསུམ་རྣམ་དཀར་
ཅི་བགྱིས་པ། །རྗེ་ཁྱོད་ཀྱི་རྣམ་ཐར་ཟིན་པ་དང་། །མ་འགྲོ་བའི་དོན་དུ་དམིགས་
མེད་བློས། །དཔལ་སྐུ་བཞིའི་གོ་འཕང་ཐོབ་ཕྱིར་བསྔོ། །འབངས་སྔོན་རབས་
ལས་འབྲེལ་ཟབ་མོའི་མཐུས། །ཆུང་གཞོན་ནུར་གྱུར་པ་ལོ་བརྒྱད་སྟེང་། །མགོན་
ཁྱོད་ཀྱི་ཞབས་ཟིན་མཐོང་ཆོས་འདིར། །ཆོས་ཉན་པ་དང་བོའི་དགའ་སྟོན་མྱོང་།།
སྒོས་གངས་རིའི་མགོན་པོ་སྤྱན་རས་གཟིགས། །ལྷ་ཐུགས་རྗེ་ཆེན་པོའི་དབང་
བསྐུར་དང༌། །གཟུངས་ཡི་གེ་དྲུག་མའི་བཟླས་ལུང་སོགས། །ཕ་འཇིག་རྟེན་
མགོན་པོའི་མདུན་ནས་ཐོབ། །དུས་དེ་ནས་བགྲང་བྱ་ལྔ་འདས་ཚེ། །མི་གཞན་
གྱི་བསྐུལ་ལ་ལྟོས་མིན་པར། །ཕྲན་ཅོལ་ཆུང་ཤིང་ལོ་རླུང་ཁྱེར་བཞིན། །རྗེ་ཁྱོད་
ཀྱི་ཞབས་དྲུང་སྙེགས་ཏེ་འོངས། །ཡོངས་ཚད་མའི་ལུང་གིས་ཟིན་པ་ཡི། །དཔལ་
བཀྲ་ཤིས་གཡས་སུ་འཁྱིལ་བའི་གླིང༌། །མཁས་གྲུབ་པ་ཡོངས་ཀྱི་བསྟི་གནས་
འདིར། །ལྟོ་གོས་ཕྱིར་མ་ཡིན་ཆོས་ཕྱིར་ཞུགས། །རྗེ་ཉིད་དང་ཉིད་ཀྱི་ཡེ་ཤེས་
འཕྲུལ། །གཅིག་དུ་མར་ཤར་བའི་དགེ་བའི་བཤེས། །ཆོས་ཚུལ་བཞིན་སྤྱོད་པའི་
དམ་པ་འགའི། །ཞབས་སྤྱི་བོར་བླང་ཞིང་ཡུན་རིང་བསྟེན། །ལོ་བཅུ་ཕྲག་གསུམ་
ལྷག་ཆོས་གྲྭར་འགྲིམས། །གཞུང་བཀའ་པོད་ལྔས་མཚོན་མདོ་རྒྱུད་སྦྱངས། །གཞན་
ཟེར་སྒྲོས་བཟློ་བ་ཙམ་མིན་པར། །ལུང་རིགས་པས་འབྱེད་ཚུལ་ཕྱོགས་ཙམ་གོ།།
མགོན་སངས་རྒྱས་ལས་ཀྱང་དཀོན་པ་ཡིས། །ཆོས་གསང་སྔགས་རྒྱུད་སྡེ་རྣམ་
པ་བཞིའི། །དབང་ལུང་ཁྲིད་རྗེས་གནང་བཤད་བཀའ་སོགས། །རང་འདོད་རྒུ་
ཉན་པའི་སྐལ་བཟང་ཐོབ། །ནང་རིག་པའི་ཡན་ལག་ཐུན་མོང་གཞུང༌། །གཞན་
ཚར་གཅོད་རྗེས་འཛིན་རིགས་སྲོལ་བཅས། །མཐོ་ལྗོན་ཤིང་ལ་རྟེན་འཁྲི་ཤིང་བཞིན།།
184



ཅོ་ནེ་བླ་མ་བློ་བཟང་རྒྱ་མཚོའི་གསུང་ལས་ལྟ་མགུར་གྱི་སྐོར།
དགུང་རྩེ་མོར་ཕྱིར་པའི་འདོད་འདུན་རྒྱས། །ཡུལ་མདོ་དབུས་གཙང་གསུམ་བསྟན་
པའི་བདག །རྗེ་རྒྱལ་བ་པཎ་ཆེན་ཀུན་མཁྱེན་ཉིད། །སྒོས་ཁྱོད་ཀྱི་རྣམ་དཀར་
འཕྲིན་ལས་ལ། །ཞེ་གཏིང་ནས་རངས་པའི་ངེས་ཤེས་སྐྱེས། །སྔོན་མུ་མེད་གོམས་
པ་དྲག་པོའི་ཤུགས། །ཚེ་འདི་སྣང་ཞེན་པ་ཨ་འཐས་ཀྱིས། །བློ་ཆོས་སུ་འགྲོ་
བའི་སྒོ་འཁེགས་ལས། །ཆོས་སྤྱོད་ཚུལ་ཕྱོགས་འགྲོ་འོལ་སྤྱིས་ངེས། །འདི་
ཀུན་ཀྱང་བཀའ་དྲིན་མཚུངས་མེད་རྗེ། །སྐྱབས་གཅིག་ཆོག་མགོན་པོ་ཉིད་ཀྱི་དྲིན།།
དྲིན་བསམ་ཞིང་དང་བའི་མཆི་མ་བཀུ། །ཡིད་འཕྱ་སྦྱོར་གྱུར་འདི་གཟིགས་ལས་
ཇི༑ ༑འབངས་སེམས་ཀྱི་འཆར་སྒོ་ཕྱེ་ལེབ་འདྲ། །དུས་རེ་འགའ་མཐོ་ལ་རེ་
འགའ་དམའ། །ཚིག་ཐོས་པས་དགའ་སྟེ་བར་སྣང་འཕྱོ། །དོན་སེམས་པས་ཞུམ་
ཞིང་རྩ་སུལ་འཛུལ། །རྗེ་ས་ལེར་གཟིགས་པའི་སྤྱན་སྔ་རུ། །དྲང་ཡ་ཡོ་མེད་
པར་ཕུལ་བའི་མཐུས། །ཆོས་ཐོས་པའི་རྗེས་འཇུག་སྒྲུབ་པ་ཡིས། །རྒྱུད་སྨིན་
ཅིང་གྲོལ་བར་བྱིན་གྱིས་རློབས། །ཕྲན་ཚེ་ཞབས་འདི་དང་ཕྱི་མའི་ཕྲེང༌། །ཐུགས་
རྗེས་བརྩེའི་སྤྱན་གྱི་བཙས་བཞིན་དུ། །ཡོངས་རྒྱལ་བ་ཀུན་གྱི་འཕྲིན་ལས་ཕ། །ཕ་
ཁྱོད་ཀྱི་མཛད་འཕྲིན་སྤེལ་ནུས་ཤོག །དུས་བསྐལ་བ་རྒྱ་མཚོར་སྐད་ཅིག་རེར།།
དཔལ་ཀུན་བཟང་སྤྱོད་པས་གྲངས་མེད་འགྲོ། །ཡོངས་སྡུག་བསྔལ་སྲིད་པའི་ཆུ་
གཏེར་ལས། །སྒྲོལ་ནུས་པའི་སྙིང་སྟོབས་མཐུ་དཔུང་སྩོལ། །འཕྲིན་འདི་ཡང་
ཡབ་རྗེའི་བཀའ་ལུང་བཞིན། །མཚམས་བསྙེན་ཁུལ་བགྱིད་པར་དུས་གཏུགས་
པས། །ཚིག་སྙན་ངག་གོས་ཀྱི་སྒྲིབ་བསལ་ཞིང༌། །གང་ཤར་ཚད་འབོལ་རྩོམ་
གཅེར་བུར་ཕྱུང༌། །ཐུགས་ཟག་མེད་བདེ་ལ་རྟག་རོལ་བ། །འཕྲལ་དགའ་སྐྱོའི་
སྣང་བས་གཡོ་མིན་ཡང་། །ཕལ་བྱིས་ངོར་རྫུ་བའི་སྐྱོ་སངས་ཤིང་། །ཞལ་འཛུམ་
དཀར་བཞད་པའི་རྒྱུར་གྱུར་ཅིག །ཕྱི་ཉི་མའི་དཀྱིལ་འཁེལ་ལྷོ་ཕྱོགས་ནས། །བྱང་
185



ཅོ་ནེ་བླ་མ་བློ་བཟང་རྒྱ་མཚོའི་གསུང་ལས་ལྟ་མགུར་གྱི་སྐོར།
བགྲོད་པའི་ཁྱིམ་གྱི་འཕེལ་བརྩམས་ཤིང་། །གསེར་བཙོ་མའི་མདངས་འཛིན་འདབ་
བཟང་ལོའི། །ཞལ་གསར་དུ་ངོམ་པའི་དུས་སྟོན་དུ། །འབངས་རབ་དགའི་འོ་
མཚོ་འཕྱུར་ཀློང་ནས། །དར་དཀར་པོའི་རླབས་ཀྱི་རྩེ་དགའ་འདི། །ཡུལ་དུས་
གསུམ་རྗེན་གཟིགས་སྤྱན་གྱི་རས། །དུས་ཡུད་ཙམ་རོལ་བའི་རྟེན་དུ་འབུལ། །ཞེས་
པ་འདི་ནི་ཡབ་རྗེ་མཆོག་སྒོ་མེ་གསང་སྔགས་བདེ་ཆེན་དུ་བཞུགས་སྐབས་འཕྲིན་མགུར་སྩལ་བའི་ལན་དུ་སུ་དྷི་ས་རས་ཕུལ་
བ་སྟེམི་ཤེས་པ་འགའ་ཞིག་གིས་ཁོ་རང་གི་རྣམ་ཐར་བྲིས་ནས་ཕུལ་འདུག་ཟེར་བ་བྱུང་ཡང་དགེ་བའི་བཤེས་གཉེན་བསྟེན་ཚུལ་
རྩ་བ་དད་པ་སྦྱངས་པ་བཀའ་དྲིན་རྗེས་སུ་དྲན་ནས་གུས་པར་བྱ་བ་ས་གསུངས་པའི་དོན་ལ་བློ་སྦྱོང་ཁུལ་བྱས་པའི་སེམས་ཀྱི་འཆར་
སྒོ་རི་མོར་བྲིས་པ་མ་ཤེས་པའོ། །
༄༅། །གསལ་རིག་སེམས་ཀྱི་གར་མཁན་རྣམ་འགྱུར་སྟོང་གི་
རོ ལ་སྒེག་འཆང་བའི་སྟངས་སྟབས་ཀྱི་རང་གཟུགས་འབྱམས་
ཀླས་པ་སྒྲ་རྒྱན་གྱི་གསལ་བའི་དབྱེ་བ་གཅིག་ཉིད་ཀྱི་མེ་ལོང་
དུ་མངོན་པར་འཕོས་པའི་གཏམ་ངང་བའི་བུ་མོས་རྣམ་པར་
རྩེན་པ་འོ་མའི་མཚོ་ཆེན་འཕྱུར་བའི་རླབས་ཀྱི་
སྒྲ་བརྒྱ་ཞེས་བྱ་བ་བཞུགས་སོ།།
ཨོཾ་སྭཱ སྟི་པྲ་ཛ་བྷ། མཛེས་མཛེས་མཚན་དཔེས་སྒེག་པའི་ལང་ཚོའི་
སྐུ། །སྙན་སྙན་འགྱུར་ཁུག་བཅུ་ཕྲག་དྲུག་ལྡན་གསུང་། །གསལ་གསལ་རྣམ་
པར་མི་རྟོག་ཡེ་ཤེས་ཐུཊ། །ཡང་ཡང་དྲན་ནོ་འཇམ་དཔལ་ཡབ་ཡུམ་ཀྱེ། །མང་
མང་རྒྱལ་བ་ཀུན་གྱི་ཡེ་ཤེས་ལུས། །ལྷག་ལྷག་དམར་སེར་འོད་དུ་འབར་བའི་ལྷ།།
ལྡེམ་ལྡེམ་རལ་གྲིའི་འཁྲི་ཤིང་གཡོ་བ་ཡིས། །དམ་དམ་མཐར་འཛིན་འཆིང་རྒྱ་
186



ཅོ་ནེ་བླ་མ་བློ་བཟང་རྒྱ་མཚོའི་གསུང་ལས་ལྟ་མགུར་གྱི་སྐོར།
མྱུར་ཆོད་ཅིག །སིལ་སིལ་སོར་གདུབ་འཐབ་པའི་སྒྲ་དང་ལྷན། །སྙན་སྙན་རྒྱུད་
མངས་བཞད་པའི་གླུ་དབྱངས་ཀྱིས། །མྱུར་མྱུར་སྨྲ་བའི་སྤོབས་པ་འབུམ་གྱི་སྒོ།།
མ་མ་ཚངས་པའི་སྲས་མོས་དེང་ཕྱེ་ཞིག །འདར་འདར་ལུས་ཀྱི་འཁྲི་ཤིང་མ་འགྱེལ་
ཞིང༌། །ཝང་ཝང་མགྲིན་པའི་རྒྱུད་ཐག་མ་ཆད་ལ། །ཁྱུག་ཁྱུག་རིག་པའི་གློག་
ཕྲེང་མ་ཡལ་གོང༌། །ལྷང་ལྷང་བྲག་ཆའི་དབྱངས་འདི་སྒྲོག་ལ་སྤྲོ། །ལྡེམ་ལྡེམ་
གཡོ་བ་པདྨོའི་ཟུར་ཕུད་རྩེར། །ལྷག་ལྷག་གེ་སར་བཞད་པའི་དོ་རྭ་རུ། །འདར་
འདར་རྐང་བས་བསྣུན་ཅིང་འཕུར་ལྡིང་གིས། །སྙན་སྙན་དབྱངས་སུ་འཁྲོལ་བའི་
སྟག་ཆུང་བཞིན། །མཁས་མཁས་ཡོངས་ཀྱི་བསྟི་གནས་ཆོས་ཀྱི་གྲྭར། །འབད་
འབད་རྩོལ་བས་དམ་ཆོས་བདུད་རྩིའི་རོ། །ཡང་ཡང་ཐོས་དང་བསམ་པས་མྱངས་
གྱུར་ཏེ། །སིམ་སིམ་དགའ་བ་རྒྱས་པའི་སྐབས་ཤིག་ན། །འཛུམ་འཛུམ་བྱུ་རུའི་
མཆུ་སྒྲོས་བཞད་པ་ཡི། །དཀར་དཀར་འོད་འཚེར་དུང་གི་ཚེམས་བར་ནས། །ཁྱུག་
ཁྱུག་འཕྲུལ་གྱི་ལྗགས་ནི་རབ་བསྐྱོད་དེ། །སྙན་སྙན་ཚངས་པའི་དབྱངས་ཀྱིས་འདི་
སྐད་ཅེས། །གང་གང་རྒྱུ་དང་རྐྱེན་ལ་རག་ལས་པ། །དེ་དེ་རང་གི་ངོས་ནས་སྟོང་
ངོ་ཞེས། །ཡང་ཡང་བརྩེ་བས་འདོམས་པར་མཛད་པ་ཡི། །མཁས་མཁས་སྟོན་
པ་མཆོག་དེའི་སྐུ་དྲིན་དྲན། །མང་མང་བསྐལ་བ་རྒྱ་མཚོར་བྱ་དཀའི་སྤྱོད། །གཅེས་
གཅེས་ལུས་དང་ལོངས་སྤྱོད་སྡུག་པའི་གཉེན། །ཡང་ཡང་བཏང་ཞིང་དེ་བཞིན་
ཆོས་བྱམས་པས། །འཇིགས་འཇིགས་དགྲ་ལས་སྐྱོབ་མཛད་དེར་ཕྱག་འཚལ། །གང་
གང་བཞེད་པ་འཇུག་པའི་ཡོན་ཏན་རིས། །གསལ་གསལ་སྙིང་གི་མེ་ལོང་ངོས་
ཁྱབ་པར། །ལྷང་ལྷང་གུས་པའི་པིར་གྱིས་འབྲི་བྱེད་ན། །མྱུར་མྱུར་ཐུགས་རྗེའི་
འཛུམ་ཞལ་ད་སྟེ ན་ཅིག །མཐོ་མཐོ་དམ་པའི་བཀའ་འཕྲིན་མཎཱརས། །ཡང་
ཡང་བསྲུབས་པ་ཟབ་བརླིང་ཡིད་ཀྱི་མཚོར། །གསལ་གསལ་འཆར་སྒོ་ཟེར་ཕྲེང་
187



ཅོ་ནེ་བླ་མ་བློ་བཟང་རྒྱ་མཚོའི་གསུང་ལས་ལྟ་མགུར་གྱི་སྐོར།
སྟོང་ལྡན་པའི། །སྙན་སྙན་ལེགས་སྐྱེས་ཉི་མའི་ཕྲེང་འདི་བསྟར། །སེམས་འཕངས་
མི་མཐོ་བའི་རྒྱུ་མཚན་འདི་འདྲ་ཡོད་ཅེས་པ། ལིང་ལིང་གར་སྟབས་བསྒྱུར་བའི་གོམ་འགྲོས་ཀྱིས།།
མྱུར་མྱུར་འཆི་བདག་ཕྱོགས་སུ་རྒྱུག་པ་ཡི། །སོ་སོ་སྐྱེ་བོ་ལས་ཀྱིས་བདས་པ་བདག།
རང་རང་འདོད་པའི་དབང་ཅི་ལས་རྗེས་འགྲོ། །མང་མང་གསེབ་ནས་མར་གྱི་སྤུ་
བཏོན་བཞིན། །མྱུར་མྱུར་ག་ཤེད་སྐྱེས་ཆེན་འདེགས་པའི་ཚེ། །མཁོ་མཁོ་འབྱོར་
བ་མང་ཡང་འཁྱེར་དབང་ཅི། །སྙན་སྙན་གྲགས་པ་མཐོ་བས་ཅི་ལ་ཕན། །མྱུར་
མྱུར་འདའ་བའི་དུས་ཀྱི་ལོ་ཟླ་ཡང་། །ཡུད་ཡུད་འཛད་པའི་ངང་ཚུལ་འདི་ལྟར་
ན༑ ༑ ཆེ་ཆེ་མཐོ་བའི་གྲལ་དུ་སྟེགས་པ་དང་། །སྙན་སྙན་གྲགས་པ་བསྒྲུབ་པའི་
གོ་སྐབས་གང༌། །ངེས་ངེས་འཆི་བ་མདུན་ན་འདུག་བཞིན་དུ། །དོགས་དོགས་
བག་ཟོན་ཅི་ཡང་མི་བྱེད་པར། །དལ་དལ་སོས་བདེར་འདུག་པ་ཅང་བདེན་ནམ།།
རང་རང་གར་སྐྱེའི་གདེང་བྲལ་ཀྱེ་མ་ཧུད། །མཛེས་མཛེས་ལང་ཚོས་དྲེགས་ཏེ་
མྱོས་པ་ཡི། །གཞོན་གཞོན་དར་བབས་འགའ་ཡང་གློ་བུར་དུ། །འཇིགས་འཇིགས་
འཆི་བདག་ཁ་རུ་སོང་གྱུར་ན། །ལྷོད་ལྷོད་དལ་བར་འདུག་འདིས་བསླུས་ལ་ཁད།།
འཇིགས་འཇིགས་གཤིན་རྗེའི་ཕོ་ཉས་ཟིན་པའི་ཚེ། །རིག་རིག་མིག་གིས་ཕྱོགས་
མཚམས་གར་བལྟས་ཀྱང་། །ལྷང་ལྷང་དགའ་བ་བསྐྱེད་པའི་ཡུལ་བྲལ་ཞིང་། །ཞུམ་
ཞུམ་སེམས་ཀྱིས་དམྱལ་ཁམས་འགྲིམ་པར་མཆི། །གཙང་གཙང་རྣམ་དཀར་བྱས་
པའི་གདེང་མེད་ན། །འཇིགས་འཇིགས་གཤིན་རྗེའི་མདུན་དུ་སླེབ་པའི་ཚེ། །གསལ་
གསལ་ལས་ཀྱི་མེ་ལོང་ངོས་ཉིད་དུ། །ཧྲིག་ཧྲིག་མིགགིས་ཇི་ལྟར་བལྟ་བར་བྱ།།
ལྷག་ལྷག་ལས་རླུང་དྲག་པོས་བསྐྱོད་པ་ཡི། །འུར་འུར་མེ་ལྕེ་འབར་བའི་ཕྲེང་ཚོགས་
ཀྱིས། །དམ་དམ་ལུས་ཀྱི་བུད་ཤིང་ལ་འཁྱུད་ནས། །ཐུལ་ཐུལ་གཞོབ་ཏུ་སྲེག་
ཚེ་ཇི་ལྟར་བྱ། །ཟབ་ཟབ་གཏིང་རིང་དམྱལ་བའི་མེ་དོང་དེར། །རྟབ་རྟབ་གོམ་
188



ཅོ་ནེ་བླ་མ་བློ་བཟང་རྒྱ་མཚོའི་གསུང་ལས་ལྟ་མགུར་གྱི་སྐོར།
འགྲོས་འཁྱོར་ཚེ་ས་སྟེང་འདིར། །ཆེམ་ཆེམ་གཡུ་འབྲུག་སྐད་གསང་ལྡིར་བ་བཞིན།།
སྙན་སྙན་གྲགས་པས་ཁྱབ་ཀྱང་དེས་ཅི་ཕན། །མཐོ་མཐོ་རྙེད་བཀུར་གྲགས་པ་འགྲུབ་
སླད་དུ། །ངལ་ངལ་དཀའ་བ་བརྒྱ་ཕྲག་བསྟེན་ན་ཡང་། །མང་མང་བྱ་བས་གཡེང་
ལས་དོན་གོ་ཆུང་། །རང་རང་ཚོད་ཀྱིས་རྣམ་དཀར་འབད་ན་སྙམ། །མཛེས་མཛེས་
པད་མཚོར་རྩེན་པའི་ལྷ་རྣམས་དང༌། །ལྷག་ལྷག་མེ་ལྕེས་འཁྱུད་པའི་དམྱལ་བ་
བ༑ ༑རང་རང་ལས་ཀྱི་རྣམ་སྨིན་མ་འཆོལ་བ། །སོ་སོ་མི་འདྲར་མྱོང་ཚུལ་ཡིད་
ལ་ཤར། །ལྷུང་ལྷུང་འབབ་པའི་ཡན་ལག་བརྒྱད་ལྡན་ཆབ། །ཚ་ཚ་འཕྲོ་བའི་ཐུ་
ལུམ་འབར་བ་དག །རང་རང་ལས་ཀྱི་བགོ་སྐལ་ཇི་བཞིན་དུ། །སོ་སོའི་མི་འདྲར་
ལོངས་སུ་སྤྱོད་ཚུལ་དྲན། །མྱུར་མྱུར་འགྱུར་བའི་བདེ་སྡུག་གཉེར་མའི་རླབས།།
ཆིལ་ཆིལ་གཡོ་བ་སྲིད་པའི་རྒྱ་མཚོ་རུ། །མང་མང་སྐྱེ་བའི་ཆུ་བོ་རྟག་འགྲོ་བ།།
ཡང་ཡང་བསམ་ནས་ཡིད་འབྱུང་ནམ་སྐྱེ་སྙམ། །དམ་དམ་ཤུགས་ཀྱི་སྐྱོ་ཤས་མ་
སྐྱེས་ན། །བཅོས་བཅོས་ངེས་འབྱུང་སྤུ་སུད་ཡལ་ཉེ་བས། །འབད་འབད་ངལ་
ལ་མ་ལྟོས་ཞེན་ལོག་གིས། །ངེས་ངེས་གཏིང་ནས་ཡིད་འབྱུང་སྐྱེས་ན་སྙམ། །མཛེས་
མཛེས་ལང་ཚོ་རྫོགས་པའི་སྨིན་ལེགས་མའི། །ལྡེམ་ལྡེམ་བསྐྱོད་པའི་ལུས་ཀྱི་
འཁྲི་ཤིང་གི །འཇམ་འཇམ་རེག་བྱའི་འདབ་མར་རྟག་འགྲོགས་ཀྱང་། །སིམ་
སིམ་ཚོར་བས་ངོམས་པའི་གོ་སྐབས་ཅི། །རང་རང་སེམས་ཀྱིས་ཆོག་གཅིག་མ་
ཤེས་ན། །མཁོ་མཁོ་བསགས་པས་ཆོག་པའི་དུས་ཚོད་གང་། །དགོས་དགོས་
མང་བོ་གཅིག་རྗེས་གཅིག་འབྲང་སྟེ། །འདོད་འདོད་སྲེད་ཞེན་ཕྱིར་ཞིང་འཕེལ་
བ་ཉིད། །མཛེས་མཛེས་མཆོར་སྒེག་ཆས་གྱུར་བཟང་བོའི་གོས། །གང་གང་
ཞིམ་མངར་ཅན་གྱི་བཟའ་བཏུང་ལ། །དགའ་དགའ་ལྟར་དུ་ལོངས་སུ་སྤྱོད་པ་ཡི།།
སྐྱིད་སྐྱིད་ཇི་ལྟར་བཏང་ཡང་ངོམས་སྐབས་བྲལ། །ལིང་ལིང་གཡོ་བ་སྤྲིན་གྱི་འདུ་
189



ཅོ་ནེ་བླ་མ་བློ་བཟང་རྒྱ་མཚོའི་གསུང་ལས་ལྟ་མགུར་གྱི་སྐོར།
འགོད་བཞིན། །འབད་འབད་རྩོལ་བས་བསྒྲུབས་པའི་སྲིད་པའི་དཔལ། །བརྟན་
བརྟན་ཚུགས་ཐུབ་གནས་པ་དེ་གང་ཞིག །མྱུར་མྱུར་གློག་གི་གར་ལ་ཆགས་པ་
བླུན། །གྲྭ་ས་རང་ནས་བཤད་རྒྱུན་སྐྱོང་འདེམེད་ཚུལ་གྱི་ལན། མང་མང་གཞུང་ལུགས་དགོངས་
དོན་འཚོལ་བ་ཡིས། །དཀའ་དཀའ་གནད་ཀྱི་དོན་པོའི་མདུད་པ་བརྒྱ། །ལྷུག་
ལྷུག་འགྲོལ་བའི་ངལ་བ་བསྟེན་བྱེད་ཀྱང་། །རང་རང་སེམས་ཀྱི་བརྒྱ་མདུད་ལྷོད་
སྐབས་བྲལ། །སོ་སོ་སྐྱེ་བོ་རང་དགས་གཞན་དོན་དུ། །འབད་འབད་རྩོལ་བ་
བསྟེན་པའི་ཁུལ་བྱས་ཀྱང་། །རང་རང་གཡེང་བའི་གཟེབ་ཏུ་ཆུད་པ་ལས། །ངེས་
ངེས་དོན་དུ་འགྱུར་བ་སྲིད་མཐའ་ཙམ། །ཟབ་ཟབ་གདམས་དོན་ཉམས་སུ་མི་ལེན་
པར། །མང་མང་ཐོས་པ་འཚོལ་བའི་དཀའ་ཐུབ་ཀྱིས། །ཐོབ་ཐོབ་མང་བོའི་རྣམ་
གྲངས་བསགས་བྱས་ནས། །ཡང་ཡང་སེམས་ཤིང་སྒོམ་སྐབས་བྲལ་འདིས་སྐྱོ།།
རང་རང་སེམས་ཀྱི་འགྱུར་བ་རང་ཉིད་ལ། །གསལ་གསལ་མངོན་དུ་གྱུར་བ་འདི་
ལགས་པས། །མང་མང་འཁོར་ཚོགས་སྐྱོང་བའི་གཤོམ་རས་ཅི། །མྱུར་མྱུར་
རང་སེམས་འདུལ་བ་སྙིང་ལ་གཅགས། །མང་མང་དྲིན་གྱིས་བསྐྱངས་པའི་འགྲོ་
ཀུན་དོན། །ལྕི་ལྕི་ཁུར་དུ་ཐེག་པའི་གོམ་འགྲོས་ཀྱིས། །བདེ་བདེ་བྱང་ཆུབ་སྤྱོད་
པའི་གཞུང་ལམ་དུ། །མྱུར་མྱུར་བགྲོད་པའི་ཡིད་ཀྱིས་སྨོན་འདུན་འཆའ། །མཁས་
མཁས་སྔོན་བྱོན་དམ་པའི་རྣམ་ཐར་བཞིན། །བཟང་བཟང་རྒྱལ་སྲས་སྤྱོད་པ་ཡོངས་
ཀྱི་གཙོ། །ཟབ་ཟབ་གཏིང་དཔག་དཀའ་བའི་ལྟ་བ་དང༌། །མྱུར་མྱུར་གསང་ཆེན་
ཐེག་པ་ཟུང་འབྲེལ་བར། །དུང་དུང་སྙིང་ནས་གུས་པ་ལྷུར་བླངས་ནས། །ཡང་
ཡང་ཐོས་བསམ་སྒོམ་པས་ཉམས་བསྟར་ཏེ། །སྙན་སྙན་གྲགས་པའི་བ་དན་གཡོ་
བ་ཡི། །མཐོ་མཐོ་མཆོག་གི་ས་རུ་ནམ་ཕྱིན་སྙམ། །དབེན་པའི་རི་སུལ་དུ་བསྒྲུབ་པ་བྱེད་
འདོད་ཡོད་ཚུལ་གྱི་ལན། ཟིར་ཟིར་འདུ་ལོང་བྲལ་བ་དབེན་པའི་གནས། །ལྗང་ལྗང་གཡུ་
190



ཅོ་ནེ་བླ་མ་བློ་བཟང་རྒྱ་མཚོའི་གསུང་ལས་ལྟ་མགུར་གྱི་སྐོར།
ལོ་རྒྱས་པའི་ནགས་ཚལ་དུ། །མང་མང་འགྲོ་བ་ཡོངས་ལ་ཕན་སེམས་ཀྱིས། །ཟབ་
ཟབ་ཆོས་ཀྱི་སྙིང་བོ་ལེན་རེ་རན། །མཐོ་མཐོ་རྩེ་མོར་གངས་དཀར་སྟོད་གཡོགས་
དང༌། །བར་བར་ན་བུན་སྐྱེད་འཆང་བཅིངས་གྲོལ་བྱེད། །ལྡེམ་ལྡེམ་གཡོ་བའི་
ནགས་ཀྱི་ཤམ་ཐབས་ལ། །ལྷག་ལྷག་གེ་སར་བཞད་པའི་མེ་ཏོག་བཀྲ། །ཕྱོགས་
ཕྱོགས་ནགས་ཚལ་ཡོལ་བས་ བྲསཔ་ཡི། །ལྗང་ལྗང་གཡུ་ཡི་ནེའུ་གསེང་བཀྲ་
བའི་གཞིར། །དྭངས་དྭངས་བསིལ་བའི་ཆབ་ཀྱི་རྒྱུན་དག་གི །ལྷུང་ལྷུང་ཟེར་
ཞིང་མེ་ཏོག་འཐུ་ལ་བརྩོན། །ཁྲུང་ཁྲུང་ངང་ངུར་བཞད་སོགས་གཉིས་སྐྱེས་དག།
ཀྱོག་ཀྱོག་མགྲོན་པ་གནམ་དུ་བཏེག་བྱས་ནས། །ཀྱེ་ཀྱེ་ཕན་ཚུན་འབོད་པའི་རྣམ་
འགྱུར་གྱིས། །ཀྱུར་ཀྱུར་སྐད་ཀྱིས་གདངས་སྙན་རོལ་མོ་འཁྲོལ། །ལིང་ལིང་
གར་དུ་རྩེན་པའི་རི་སྐྱེས་རྣམས། །འཁྱོག་འཁྱོག་མགྲིན་པ་བསྒྱུར་ནས་ལྟ་བར་
བྱེད། །མཛེས་མཛེས་སྤུ་སྡུག་བཀྲ་བའི་བྱེའུ་ཆུང་དག །སིལ་སིལ་མགྲིན་པའི་
དྲིལ་ཆུང་ཅིར་ཡང་འཁྲོལ། །ཏིང་ཏིང་ཤག་གི་སྒྲར་བཅས་རི་སུལ་དེར། །ཟབ་
ཟབ་ཆོས་ཚུལ་སེམས་ཤིང་སྒོམ་པ་ཡིས། །མཁས་མཁས་ཚངས་པ་རྒན་པོའི་བློ་
གྲོས་ཡང་། །གཞོན་གཞོན་བྱིས་བློའི་གནས་སུ་ནམ་འགོད་སྙམ། །དབེན་དབེན་
སྒྲ་མེད་ཞི་བའི་ནགས་ཀློང་དུ། །གསལ་གསལ་རིག་པའི་འགྱུར་བ་བརྒྱ་ཕྲག་གིས།།
ཧྲིག་ཧྲིག་གཡོ་མིན་རྩེ་གཅིག་ཏིང་འཛིན་ལ། །ལྷུག་ལྷུག་མཉམ་པར་འཇོག་པ་
ནམ་ཞིག་འགྱུར། །དབུ་མའི་གོ་ཡུལ་ཕྲན་བུ་ཡོད་མདོག་གྱི་ལན། བདེན་བདེན་ཚུགས་ཐུབ་
གྲུབ་པས་སྟོངས་པ་ཡིས། །རང་རང་བློ་ལ་གང་སྣང་རྒྱས་བཏབ་སྟེ། །བརྫུན་
བརྫུན་སྒྱུ་མའི་ངང་ནས་སྤང་བླང་ལ། །འབད་འབད་རྩོལ་བ་བསྟེན་རྣམས་སྐལ་
བ་བཟང༌། །རང་རང་གདགས་གཞིའི་ངོས་ནས་གྲུབ་འདྲ་བའི། །བདེན་བདེན་
ལྟ་བུར་སྣང་བའི་ཆོས་འདི་དག །མཁས་མཁས་འཕགས་རྣམས་བདེན་པར་ག་
191



ཅོ་ནེ་བླ་མ་བློ་བཟང་རྒྱ་མཚོའི་གསུང་ལས་ལྟ་མགུར་གྱི་སྐོར།
ལ་འཛིན། །སོ་སོ་སྐྱེ་བོ་རང་དགས་བདེན་བཟུང་བསླུས། །ཕྲ་ཕྲ་རིགས་པས་
དགགཁྱ་ལ་བཏུགས་ནས། །ཡང་ཡང་དཔྱད་ཚེ་བདག་ནི་གདགས་གཞིའི་ཕུང༌།།
རེ་རེ་ལས་མིན་ཚོགས་དང་དབྱིབས་ལས་མིན། །དེ་དེ་ལས་གཞན་མ་ཡིན་རྟེན་
འབྱུང་ཙམ། །ང་ང་ཞེས་སུ་གཅེས་པར་སྐྱོང་རྒྱུ་ཞིག །ཡོད་ཡོད་འདྲ་ཡང་རིགས་
པས་བཙལ་བ་ན། །སྟོང་སྟོང་ཟིན་པ་མེད་འདིས་ཆོས་གཞན་ཀྱང་། །གྲུབ་གྲུབ་
འདྲ་བའི་སྣང་ཚུལ་བརྫུན་ནམ་སྙམ། །ཡང་ཡང་དཔྱད་པ་མཆོག་གིས་བཙལ་གྱུར་
ན༑ ༑རང་རང་གདགས་གཞིའི་ངོས་ནས་སྟོང་ལགས་ཀྱང་། །པམ་པམ་མ་བརྟག་
ཉམས་དགའི་བློ་ངོ་ན། །དེ་དེ་སྣང་བར་སུ་ཡིས་བསྙོན་པར་ནུས། །བདེན་བདེན་
ལྟར་བཟུང་འཛིན་སྟངས་གཞིག་པ་དང༌། །བརྫུན་བརྫུན་སྒྱུ་མའི་སྣང་བ་འགལ་
མེད་དུ། །ངེས་ངེས་བློ་ཡིས་ཕུ་ཐག་ཆོད་གྱུར་ན། །ཟབ་ཟབ་དབུ་མ་ཆེན་པོའི་
རང་ཞལ་མཇལ། །ཡོད་ཡོད་འདྲ་ཡང་ཡོད་མ་མྱོང་བ་ཡི། །བདེན་བདེན་དགག་
བྱ་རིགས་པས་བཀག་ཤུལ་དུ། །མེད་མེད་འདྲ་ཡང་གཏན་ནས་མེད་མིན་པའི། །བརྫུན་
བརྫུན་སྒྱུ་མའི་རོལ་གར་ཅི་ཡང་བསྒྱུར། །བདེན་བདེན་ལྟར་དུ་གྲུབ་པས་སྟོངས་
པ་དང་། །བརྫུན་བརྫུན་སྒྱུ་མའི་ཚུལ་དུ་གྲུབ་པ་གཉིས། །སོ་སོ་མ་ཡིན་མི་འགལ་
གྲོགས་གྱུར་པ། །མཚར་མཚར་ཡ་མཚན་ལྟད་མོ་དེ་ལས་གང་། །གསལ་གསལ་
ཀུན་རྫོབ་སྒྱུ་མའི་རོལ་བ་ཡིས། །ཟབ་ཟབ་ཆོས་དབྱིངས་རང་ཞལ་ངོམ་པ་དང་།།
སྟོང་སྟོང་ཆོས་དབྱིངས་གདོད་མའི་གདོད་ལུགས་ཀྱིས། །མང་མང་ཀུན་རྫོབ་སྒྱུ་
མའི་གོ་ཡང་འབྱེད། །ཡོད་ཡོད་བདེན་ནོ་བྱས་ན་ཚུགས་ཐུབ་བྲལ། །མེད་མེད་
སྟོང་ངོ་བྱས་ན་མངོན་སུམ་སྣང་། །སྟོང་སྟོང་གདོད་མའི་དབྱིངས་ནས་སྣ་ཚོགས་
བརྫུ། །བརྫུ་བརྫུ་སྒྱུ་མའི་ངང་ནས་སྟོང་པར་འབྲོས། །ཟབ་ཟབ་ཆོས་ཀྱི་གནས་
ལུགས་མཐར་ཐུགས་ཕྱིར། །སླ་སླ་དཀའ་ཚེགས་མ་བསྟེན་སུ་ཡིས་རྟོགས། །གཅིག་
192



ཅོ་ནེ་བླ་མ་བློ་བཟང་རྒྱ་མཚོའི་གསུང་ལས་ལྟ་མགུར་གྱི་སྐོར།
གཅིག་ཤེས་པ་ཉིད་ཀྱིས་ཀུན་གྲོལ་ཕྱིར། །དཀའ་དཀའ་ལྟ་བུར་སྣང་ཡང་འབད་
པའི་རིགས། །ཟབ་ཟབ་བརྟེན་འབྲེལ་སྒྱུ་མའི་འཁྲུལ་འཁོར་ལ། །ཡང་ཡང་ཤེས་
རབ་མཆོག་གིས་ལེགས་དཔྱད་དེ། །བདེན་བདེན་ཚུགས་ཐུབ་སྣང་བ་སྲ་འཐས་
འདི། །སྟོང་སྟོང་ཆོས་ཀྱི་དབྱིངས་སུ་ནམ་གཞིལ་ན། །ཟབ་ཟབ་རྟེན་འབྲེལ་སྒྱུ་
མའི་ཡོ་ལང་དང༌། །སྟོང་སྟོང་གདོད་མའི་གཤིས་ལུགས་འགྱུར་མེད་གཉིས།།
གཅིག་གཅིག་མི་འབྲལ་མཛའ་གཅུགས་འཐབས་པའི་ཚུལ། །སོ་སོ་རང་རིག་
བློ་ཡིས་ནམ་མྱོང་འགྱུར། །ཟབ་ཟབ་བཀའ་པོད་གཞུང་བརྒྱའི་ཚིག་དོན་ལ། །འབད་
འབད་ངལ་བ་བསྟེན་པའི་རྟོག་གེ་པས། །ལྷང་ལྷང་སྙན་པའི་ཆོས་ཀྱི་གླེང་མོའི་
གླུ༑ ༑ལྷོད་ལྷོད་མགྲིན་པའི་ལམ་ནས་དལ་གྱིས་བླངས། །མང་མང་གཙུག་ལག་
ལོ་འདབ་ལ་ཟོས་པའི། །གསལ་གསལ་རྣམ་དཔྱོད་མདངས་བཀྲའི་གཙུག་ཕུད་
ཅན། །ཟབ་ཟབ་དོན་ལྡན་སྒྲོ་གཤོག་ཟླུམ་པོའི་གར། །སྙན་སྙན་ཚིག་ཏུ་བསྒྱུར་
འདིས་མགུའམ་སྙམ། །རིགས་མཐོ་སྙམ་པའི་ཁེངས་པ་མེད་ཚུལ། མཐོ་མཐོ་
ལྷ་རིགས་གཙང་མའི་བརྟུལ་ཞུགས་ཀྱིས། །དུལ་དུལ་ངེས་པའི་སྤྱོད་པ་ལྷུར་ལེན་
ལས། །འཁྱོག་འཁྱོག་རང་ཕུང་གཞན་ཕུང་གཡོ་སྒྱུ་ཅན། །གུས་གུས་གཙུག་
གིས་བཀུར་བའི་ཡུལ་དུས་འདིར། །ཆེ་ཆེ་མཐོ་བའི་རིགས་སུ་གྲགས་ཙམ་གྱིས།།
ཁེངས་ཁེངས་དྲེགས་པ་བློ་ལྡན་སུ་ལ་སྐྱེ། །སྔོན་སྔོན་དུས་ཀྱི་ཐོག་མའི་མཐར་
རིང་ཞིང་། །མཛེས་མཛེས་མི་མོ་རྣམས་ཡིད་གཡོ་བས་ཀྱང་། །ཡོན་ཏན་ཆེ་རློམས་
ཀྱི་ཡིན་པར་འདྲ་བའི་ལན། མཐོ་མཐོ་ཀུན་གྱི་མདུན་སར་མ་བསྙེགས་ཤིང་། །དམའ་
དམའ་སྐྱོང་བའི་ཟོལ་ཡང་མ་བསྟེན་ལ། །འཁྱོག་འཁྱོག་སྤངས་པ་དྲང་བོའི་བརྟུལ་
ཞུགས་ཀྱིས། །ལ་ལ་ངག་གི་ཡིད་གར་མི་འོང་ཡང་། །དུང་དུང་མོས་པའི་ཡིད་
ཀྱིས་བླ་མ་ལྷ། །ཡང་ཡང་སྙིང་གི་དཀྱིལ་དུ་ལེགས་བསྟེ ན་པས། །ཟབ་ཟབ་
193



ཅོ་ནེ་བླ་མ་བློ་བཟང་རྒྱ་མཚོའི་གསུང་ལས་ལྟ་མགུར་གྱི་སྐོར།
ཆོས་ཀྱི་དགོངས་དོན་སྨྲ་བའི་མགྲིན། །སྙན་སྙན་ཚིག་གི་གཏེར་གྱུར་སྐལ་བས་
མཐོ། །མང་མང་ཤེས་བྱའི་གནས་ཀུན་ཐུགས་སུ་ཆུད། །དུལ་དུལ་ཚུལ་ཁྲིམས་
ཕུང་བོ་ཡོངས་སུ་རྫོགས། །བཟང་བཟང་བྱམས་བརྩེའི་མངའ་བདག་ཞང་ལྷ་བ།།
མཁས་མཁས་ཡོངས་ཀྱི་གཙུག་རྒྱན་དེ་ཡི་དྲིན། །ཡང་ཡང་སྐྱེ་བ་བརྒྱུད་པའི་མིང་
སྐམ་པོས། །མཐོ་མཐོ་ཁྲི་རུ་འཛེགས་ནས་སྲེད་ཞེན་གྱིས། །མང་མང་རྒྱལ་
ཁམས་ཡོངས་ཀྱི་ནོར་སྡུད་པའི། །ཆེ་ཆེ་བླ་གཟུགས་ཕལ་གྱིས་འགྲན་ནུས་མིན།།
ཁྱེད་ཀྱི་དམ་བཅའི་སྐབས་རྩེད་འཐེན་མང་ཟེར་བའི་ལན། རང་རང་སྟོབས་ཀྱིས་ཅི་ཡང་མི་ཕྱེད་ལ།།
གཞན་གཞན་ཁ་ཡི་ཟེར་ཟློས་ཐལ་ཕྱིར་ཕྲེང་། །ཡང་ཡང་བསྐྱར་བ་ཙམ་ལ་རིགས་
སྨྲ་རུ། །སྙེམས་སྙེམས་མགོ་འཕང་མཐོ་རྣམས་བཞད་གད་གནས། །རང་རང་
གར་འགྲོ་གཏོལ་མེད་དམུས་ལོང་འགའ། །མང་མང་ཟེར་ཟློས་དབྱུག་པའི་རྗེས་
འབྲང་སྟེ། །གསལ་གསལ་བློ་གྲོས་མིག་ལྡན་གཞན་དག་ལ། །ཧ་ཧ་ཟེར་ཞིང་
འཕྱ་བ་བརྩེ་བའི་ཡུལ། །འཐད་འཐད་ལུང་དང་རིགས་པའི་མདའ་ཆར་གྱིས། །ངེས་
ངེས་ཕྱོགས་སྔའི་འབེན་ལ་བསྣུན་གྱུར་ན། །དེ་དེ་བཞིན་ཞེས་ལེགས་སོ་འབུལ་
བ་ལས། །རྟབ་རྟབ་གྱུར་ཏེ་སྡང་ཚུལ་ག་ལ་སྟོན། །རྨོངས་རྨོངས་རང་རིས་
འདུས་པའི་ཁྱུར་སོང་སྟེ། །མིན་མིན་བརྒྱ་ཕྲག་ལྐོག་ཏུ་སྨྲ་བྱེད་ཀྱང་། །རང་
རང་གཞན་འབྱོར་འཁུ་བར་གསལ་བྱེད་ལས། །བདེན་བདེན་སྙམ་དུ་བློ་ལྡན་སུ་
ཡིས་འཛིན། །ཉིད་ནས་དབེན་པར་གཏན་འདུན་སྒྲུབ་འདོད་ཀྱང་ཆེན་པོའི་གོ་ས་འཛིན་དགོས་ཀྱི་བཤོལ་ཚུལ་ཞེས་
པའི་ལན། མང་མང་བླུན་རྨོངས་འཁོར་གྱིས་ཡོངས་བསྐོར་ཏེ། །གསོབ་གསོབ་
སྒྲོབ་ཀྱིས་འགྱིངས་པའི་བླ་གཟུགས་ཕལ། །མཁོ་མཁོ་འདུས་ན་སྙམ་པའི་བརྣབ་
སེམས་ཀྱིས། །ཕྱོགས་ཕྱོགས་ཡུལ་ཁམས་མྱུལ་བས་མི་ཚེ་འདའ། །སྙན་སྙན་
བཏགས་པའི་མིང་གི་འུད་གོག་གིས། །ལྷབ་ལྷབ་ངང་ཚུལ་མི་བརྟན་སྐྱེ་བོ་འགའ།།
194



ཅོ་ནེ་བླ་མ་བློ་བཟང་རྒྱ་མཚོའི་གསུང་ལས་ལྟ་མགུར་གྱི་སྐོར།
འདུར་འདུར་ཕྱོགས་དེར་རྒྱུག་པས་བྲེལ་མོད་ཀྱང་། །ཟབ་ཟབ་བློ་ཡི་རྩལ་འཆང་
ཁོང་འཛུམ་འཆོར། །སྔ་མ་དག་གི་དོན་བསྡུ་དང་རྩོམ་པ་བོ་སྨྲས་པ། ལ་ལ་དག་ཏུ་མཆོག་ལ་
སྨོན་ཞིང་དྲངས། །ལྷང་ལྷང་དགའ་བས་མྱོས་པའི་རྐང་བྲོ་བརྡུངས། །འགའ་
འགའ་ཞིག་ཏུ་སྡིག་ལ་གནོང་བ་ཡིས། །འགྱོད་འགྱོད་མེ་ལྕེས་བསྲེག་པའི་བུད་
ཤིང་བྱས། །གསལ་གསལ་རིག་པའི་ཁྱེའུ་ཆུང་སྐབས་འགའ་ནི། །དམའ་དམའ་
དོག་མོའི་འཕྲང་ལ་འགྲིམ་ནས་སླར། །མཐོ་མཐོ་རི་བོའི་རྩེ་རུ་འཛེག་བྱས་ནས།།
ཕྱོགས་ཕྱོགས་རང་གཞན་སྐྱོན་ཡོན་འཚོལ་ལ་ཞུགས། །དེ་དེ་བཞིན་དུ་སེམས་
ཀྱི་འཆར་སྒོ་འགའ། །སྙན་སྙན་རྒྱན་གཅིག་ལས་བརྩམས་སྤྲོས་པ་ཡི། །འགྲིག་
འགྲིག་ཚིག་གི་སྦྱོར་བ་དྲི་མེད་ཀྱིས། །ཤར་ཤར་བསྡེ བས་འདི་སྤོབས་པ་དགེ་བ་
ཅན། །མཁས་མཁས་ཀུན་གྱི་རལ་བའི་ཅོད་པན་དུ། །སྙན་སྙན་ཚིག་གི་གོམ་པ་
འགོད་མཁས་པ། །གསལ་གསལ་བློ་གྲོས་བཟང་པོའི་མེ་ལོང་དུ། །མང་མང་
གཙུག་ལག་རྒྱ་མཚོ་རྣམ་བཀྲ་བས། །ཨ་མདོ་མཐའ་འཁོབ་ཀྱི་ས་གསུང་པའི་ལན་དང་འབྲེལ་བར་རྩོམ་
གནས་དང་རྩོམ་ཚུལ། མྱུར་མྱུར་རིག་པའིརང་གདངས་རྩོད་དག་སྒྲས། །སྙེམས་སྙེམས་
མགོ་འཕང་མཐོ་བའི་ཕས་རྒོལ་དཔུང་། །ཞུམ་ཞུམ་བློ་ཡིས་མི་སྨྲའི་བརྟུལ་ཞུགས་
ལྷན། །ཤིག་ཤིག་སྙིང་རྩ་འདར་ལ་ཉེར་འགོད་པ། །སྙན་སྙན་གྲགས་པ་འབར་
བའི་ཆོས་ཀྱི་སྡེ། །མང་མང་མཁས་གྲུབ་ཡོངས་ཀྱི་བསྟི་བའི་གནས། །ཕྱོགས་
ཕྱོགས་བཀྲ་ཤིས་རི་མོས་ཡོངས་བསྐོར་ཞིང་། །ལེགས་ལེགས་དགེ་མཚན་འཁྱིལ་
བའི་གླིང་མཆོག་ནས། །ཀྱུ་ཀྱུ་སེམས་ཀྱི་འགྱུ་བ་སྣ་ཚོགས་བཞིན། །ལྷུག་ལྷུག་
མགྲིན་པའི་ལམ་ནས་ཐོལ་བྱུང་བ། །མྱུར་མྱུར་སོར་མོའི་འཕྲུལ་གྱིས་བསྐྲུན་པ་
ནི༑ ༑འཁྱུག་འཁྱུག་གློག་གི་གར་མཁན་རྩེན་པ་བཞིན། །གསལ་གསལ་རིགས་
པའི་ལམ་ནས་ལེགས་དྲངས་ཏེ། །འགྲིག་འགྲིག་སྙན་པའི་ཚིག་གིས་བརྗོད་པའི་
195



ཅོ་ནེ་བླ་མ་བློ་བཟང་རྒྱ་མཚོའི་གསུང་ལས་ལྟ་མགུར་གྱི་སྐོར།
ཆོས་ཀྱི་དགོངས་དོན་སྨྲ་བའི་མགྲིན། །སྙན་སྙན་ཚིག་གི་གཏེར་གྱུར་སྐལ་བས་
མཐོ། །མང་མང་ཤེས་བྱའི་གནས་ཀུན་ཐུགས་སུ་ཆུད། །དུལ་དུལ་ཚུལ་ཁྲིམས་
ཕུང་བོ་ཡོངས་སུ་རྫོགས། །བཟང་བཟང་བྱམས་བརྩེའི་མངའ་བདག་ཞང་ལྷ་བ།།
མཁས་མཁས་ཡོངས་ཀྱི་གཙུག་རྒྱན་དེ་ཡི་དྲིན། །ཡང་ཡང་སྐྱེ་བ་བརྒྱུད་པའི་མིང་
སྐམ་པོས། །མཐོ་མཐོ་ཁྲི་རུ་འཛེགས་ནས་སྲེད་ཞེན་གྱིས། །མང་མང་རྒྱལ་
ཁམས་ཡོངས་ཀྱི་ནོར་སྡུད་པའི། །ཆེ་ཆེ་བླ་གཟུགས་ཕལ་གྱིས་འགྲན་ནུས་མིན།།
ཁྱེད་ཀྱི་དམ་བཅའི་སྐབས་རྩེད་འཐེན་མང་ཟེར་བའི་ལན། རང་རང་སྟོབས་ཀྱིས་ཅི་ཡང་མི་ཕྱེད་ལ།།
གཞན་གཞན་ཁ་ཡི་ཟེར་ཟློས་ཐལ་ཕྱིར་ཕྲེང༌། །ཡང་ཡང་བསྐྱར་བ་ཙམ་ལ་རིགས་
སྨྲ་རུ། །སྙེམས་སྙེམས་མགོ་འཕང་མཐོ་རྣམས་བཞད་གད་གནས། །རང་རང་
གར་འགྲོ་གཏོལ་མེད་དམུས་ལོང་འགའ། །མང་མང་ཟེར་ཟློས་དབྱུག་པའི་རྗེས་
འབྲང་སྟེ། །གསལ་གསལ་བློ་གྲོས་མིག་ལྡན་གཞན་དག་ལ། །ཧ་ཧ་ཟེར་ཞིང་
འཕྱ་བ་བརྩེ་བའི་ཡུལ། །འཐད་འཐད་ལུང་དང་རིགས་པའི་མདའ་ཆར་གྱིས། །ངེས་
ངེས་ཕྱོགས་སྔའི་འབེན་ལ་བསྣུན་གྱུར་ན། །དེ་དེ་བཞིན་ཞེས་ལེགས་སོ་འབུལ་
བ་ལས། །རྟབ་རྟབ་གྱུར་ཏེ་སྡང་ཚུལ་ག་ལ་སྟོན། །རྨོངས་རྨོངས་རང་རིས་
འདུས་པའི་ཁྱུར་སོང་སྟེ། །མིན་མིན་བརྒྱ་ཕྲག་ལྐོག་ཏུ་སྨྲ་བྱེད་ཀྱང༌། །རང་
རང་གཞན་འབྱོར་འཁུ་བར་གསལ་བྱེད་ལས། །བདེན་བདེན་སྙམ་དུ་བློ་ལྡན་སུ་
ཡིས་འཛིན། །ཉིད་ནས་དབེན་པར་གཏན་འདུན་སྒྲུབ་འདོད་ཀྱང་ཆེན་པོའི་གོ་ས་འཛིན་དགོས་ཀྱི་བཤོལ་ཚུལ་ཞེས་
པའི་ལན། མང་མང་བླུན་རྨོངས་འཁོར་གྱིས་ཡོངས་བསྐོར་ཏེ། །གསོབ་གསོབ་
སྒྲོབ་ཀྱིས་འགྱིངས་པའི་བླ་གཟུགས་ཕལ། །མཁོ་མཁོ་འདུས་ན་སྙམ་པའི་བརྣབ་
སེམས་ཀྱིས། །ཕྱོགས་ཕྱོགས་ཡུལ་ཁམས་མྱུལ་བས་མི་ཚེ་འདའ། །སྙན་སྙན་
བཏགས་པའི་མིང་གི་འུད་གོག་གིས། །ལྷབ་ལྷབ་ངང་ཚུལ་མི་བརྟན་སྐྱེ་བོ་འགའ།།
194



ཅོ་ནེ་བླ་མ་བློ་བཟང་རྒྱ་མཚོའི་གསུང་ལས་ལྟ་མགུར་གྱི་སྐོར།
འདུར་འདུར་ཕྱོགས་དེར་རྒྱུག་པས་བྲེལ་མོད་ཀྱང་། །ཟབ་ཟབ་བློ་ཡི་རྩལ་འཆང་
ཁོང་འཛུམ་འཆོར། །སྔ་མ་དག་གི་དོན་བསྡུ་དང་རྩོམ་པ་བོ་སྨྲས་པ། ལ་ལ་དག་ཏུ་མཆོག་ལ་
སྨོན་ཞིང་དྲངས། །ལྷང་ལྷང་དགའ་བས་མྱོས་པའི་རྐང་བྲོ་བརྡུངས། །འགའ་
འགའ་ཞིག་ཏུ་སྡིག་ལ་གནོང་བ་ཡིས། །འགྱོད་འགྱོད་མེ་ལྕེས་བསྲེག་པའི་བུད་
ཤིང་བྱས། །གསལ་གསལ་རིག་པའི་ཁྱེའུ་ཆུང་སྐབས་འགའ་ནི། །དམའ་དམའ་
དོག་མོའི་འཕྲང་ལ་འགྲིམ་ནས་སླར། །མཐོ་མཐོ་རི་བོའི་རྩེ་རུ་འཛེག་བྱས་ནས།།
ཕྱོགས་ཕྱོགས་རང་གཞན་སྐྱོན་ཡོན་འཚོལ་ལ་ཞུགས། །དེ་དེ་བཞིན་དུ་སེམས་
ཀྱི་འཆར་སྒོ་འགའ། །སྙན་སྙན་རྒྱན་གཅིག་ལས་བརྩམས་སྤྲོས་པ་ཡི། །འགྲིག་
འགྲིག་ཚིག་གི་སྦྱོར་བ་དྲི་མེད་ཀྱིས། །ཤར་ཤར་བསྡེབས་འདི་སྤོབས་པ་དགེ་བ་
ཅན། །མཁས་མཁས་ཀུན་གྱི་རལ་བའི་ཅོད་པན་དུ། །སྙན་སྙན་ཚིག་གི་གོམ་པ་
འགོད་མཁས་པ། །གསལ་གསལ་བློ་གྲོས་བཟང་པོའི་མེ་ལོང་དུ། །མང་མང་
གཙུག་ལག་རྒྱ་མཚོ་རྣམ་བཀྲ་བས། །ཨ་མདོ་མཐའ་འཁོབ་ཀྱི་ས་གསུང་པའི་ལན་དང་འབྲེལ་བར་རྩོམ་
གནས་དང་རྩོམ་ཚུལ། མྱུར་མྱུར་རིག་པའིརང་གདངས་རྩོད་དག་སྒྲས། །སྙེམས་སྙེམས་
མགོ་འཕང་མཐོ་བའི་ཕས་རྒོལ་དཔུང༌། །ཞུམ་ཞུམ་བློ་ཡིས་མི་སྨྲའི་བརྟུལ་ཞུགས་
ལྷན། །ཤིག་ཤིག་སྙིང་རྩ་འདར་ལ་ཉེར་འགོད་པ། །སྙན་སྙན་གྲགས་པ་འབར་
བའི་ཆོས་ཀྱི་སྡེ། །མང་མང་མཁས་གྲུབ་ཡོངས་ཀྱི་བསྟི་བའི་གནས། །ཕྱོགས་
ཕྱོགས་བཀྲ་ཤིས་རི་མོས་ཡོངས་བསྐོར་ཞིང་། །ལེགས་ལེགས་དགེ་མཚན་འཁྱིལ་
བའི་གླིང་མཆོག་ནས། །ཀྱ་ཀྱུ་སེམས་ཀྱི་འགྱུ་བ་སྣ་ཚོགས་བཞིན། །ལྷུག་ལྷུག་
མགྲིན་པའི་ལམ་ནས་ཐོལ་བྱུང་བ། །མྱུར་མྱུར་སོར་མོའི་འཕྲུལ་གྱིས་བསྐྲུན་པ་
ནི༑ ༑འཁྱུག་འཁྱུག་གློག་གི་གར་མཁན་རྩེན་པ་བཞིན། །གསལ་གསལ་རིགས་
པའི་ལམ་ནས་ལེགས་དྲངས་ཏེ། །འགྲིག་འགྲིག་སྙན་པའི་ཚིག་གིས་བརྗོད་པའི་
195



ཅོ་ནེ་བླ་མ་བློ་བཟང་རྒྱ་མཚོའི་གསུང་ལས་ལྟ་མགུར་གྱི་སྐོར།
དགེས། །ཡང་ཡང་དྲིན་གྱིས་བསྐྱངས་པའི་མ་རྒན་རྣམས། །ཟབ་ཟབ་དབུ་མ་
ཆེན་པོའི་དོན་རྟོགས་ཤིག །ཅེས་གསལ་རིག་སེམས་ཀྱི་གར་མཁན་རྣམ་འགྱུར་སྟོང་གི་རོལ་སྒེག་འཆང་
བའི་སྟངས་སྟབས་ཀྱི་རང་གཟུགས་འབྱམས་ཀླས་པ་སྒྲ་རྒྱན་གྱི་གསལ་བའི་དབྱེ་བ་གཅིག་ཉིད་ཀྱི་མེ་ལོང་དུ་མངོན་པར་འཕོས་
པའི་གཏམ་ངང་བའི་བུ་མོ རྣམ་པར་རྩེན་པ་འོ་མའི་མཚོ་ཆེན་འཕྱུར་བའི་རླབས་ཀྱི་སྒྲ་བརྒྱ་ཞེས་བྱ་བ་འདིའི་གཙུག་ལག་ཀུན་
ལ་མཁྱེན་རྩལ་གྱི་འཇུག་པ་ཐོགས་གཏུགས་མེད་པ་ཨ་མོ་སེང་བཟང་སྤྲུལ་བའི་སྐུ་རིན་པོ་ཆེ་ཡེ་ཤེས་བསྟན་པའི་སྒྲོན་མེ་ནས།
བཀྲ་ཤིས་འོ་མཚོལ་དགའ་བའི་ངང་བའི་སྡེ་དཔོན་ཁྱོད། རྩོད་ངག་དབྱངས་སྙན་གྱིས་བྲེལ་བཞིན་རེ་ཞིག་འདིར་བཞུགས་དང་།
ཕྱོགས་མེད་རྒྱལ་ཁམས་ཀུན་མྱུལ་བའི་ཁ་ཏ་ནག་པོ་ང་། རེ་ཞིག་ལྷོ་ཕྱོགས་ཀྱི་གྲོང་གི་ནགས་མཐའ་འགྲིམ་དུ་འགྲོ། ཞེས་
པས་ཐོགས་གྲངས་བརྗོད་བྱ་སྣ་ཚོགས་ཅན་རང་ཉིད་དབུས་འགྱུར་དག་པའི་ཞིང་ལྷ་ལྡན་དུ་སྐྱེས་ཀྱང་། ཨ་མདོ་མཐའ་འཁོབ་
ཀྱི་སར་འཁྱམས་ཚུལ། དབེན་པར་གཏན་མདུན་སྒྲུབ་འདོད་ཀྱང་། ཆེན་པོའི་གོ་ས་འཛིན་དགོས་ཀྱི་བཤོལ་ཚུལ་སོགས་རང་
ཉིད་ཀྱི་གནས་ཚུལ་ཞིབ་རྒྱས་དང་། ཕྲན་ལའང་ཁྱོད་སྔོན་བསྡུས་གྲྭ་ཡོད་དུས་རྩ་འཇུག་བཞི་གསུམ་སོགས་ལ་འབད་འབད་
དུང་དུང་བྱེད་ཀྱིན་ཡོད་པས། ད་དབུ་མའི་རྩོད་པ་སོང་བས་གོ་ཡུལ་ཇི་ལྟར་བྱུང་། གྲྭ་ས་ཡིན་ན་མིང་བཏགས་གང་རིགས་
ཐོན་ནས། དབེན་པའི་རི་སུལ་དུ་འགྲོ་བའམ། གྲྭས་རང་ནས་བཤད་རྒྱུན་སྐྱོང་བའམ། གོ་ས་ཞིག་ལ་ཨང་ཉན་བྱེད་པ་ཅི་
རིགས་ཡིན་པས་ཁྱོད་ཀྱི་དཀའ་བཅུའི་མིང་བཏགས་བླངས་ཚར་བས་གང་འདོད། ཁྱོད་ཀྱི་དམ་བཅའི་སྐབས་རྩོད་འཐེན་མང་
ཟེར་བས་ཧ་ཅང་བཟང་ཆེ་བའམ། ངན་ཆེ་བ་འམ། ཁེངས་པ་མཐོ་བ་ཇི་རིགས་ལས་མ་འདས་པས་དེ་གང་ཡིན། ཁོ་བོས་
བརྟག་ནའང་ཁྱོད་ཀྱི་སེམས་འཕངས་མཐོ་བས་གོང་ཚོའི་རིགས་སུ་སྐྱེས་པས་ལན་ནམ་ཡོན་ཏན་ཆེ་བརློམས་ཀྱི་ཡིན། རང་
ཡུལ་གྱི་དབེན་པའི་ནགས་ཁྲོད་དུ་ངེད་ཅག་ལྷན་ཅིག་དམ་པའི་ལྷ་ཆོས་སྒྲུབ་ན་མི་ལེགས་སམ་ཞེས་པ་ལ་སོགས་པའི་སྙིང་བོ་
ཅན་གྱི་རྩོམ་པ་གནང་སྟེ་ལན་སྦ་གསང་མེད་པར་དྲང་བོའི་གཏམ་ཚངས་ཐིག་ལྟབུ་ཞིག་དགོས་ཞེས་བཀའ་སྩལ་གྱི་མེ་ཏོག་སྤྱི་
བོར་བཅིངས་པ་ལ་བརྟེན་གོང་གི་ཆོ་རིགས་སུ་སྐྱེས་པའི་རྟོག་གེར་ཞེན་པ་བློ་བཟང་རྒྱ་མཚོ་སྤྲིན་གཙུག་ལག་ཆོས་ཀྱི་འདོད་
འཇོར་འབོད་པས་རང་ལོ་བཅུ་ཕྲག་གཉིས་དང་ཉག་མ་ལྔའི་སྟེང་དུ་སླེབས་པའི་དཔྱིད་ཐ་ས་གསལ་ཉ་བ་མེ་ཏོག་ཅན་གྱི་ཟླ་བའི་
དཀའ་ཕྱོགས་ཀྱི་རྫོགས་པ་གསུམ་པའི་ཉིན་ཕྱོགས་ཐམས་ཅད་ལས་རྣམ་པར་རྒྱལ་བའི་ཆོས་གྲྭ་ཆེན་པོ་བཀྲ་ཤིས་འཁྱིལ་གྱི་གར་
འདུག་ཆོས་ཀྱི་སྐྱེད་ཚལ་ལྔརིག་ལི་ཤིའི་མེ་ཏོག་རྣམ་པར་བཀྲ་བའི་ལྡིང་ཁང་དུ་དམ་པ་གང་གི་བཀའ་ལན་རྣམས་རིམ་པ་བཞིན་
196



ཅོ་ནེ་བླ་མ་བློ་བཟང་རྒྱ་མཚོའི་གསུང་ལས་ལྟ་མགུར་གྱི་སྐོར།
དུ་སུ་ལའང་རེ་དོགས་མ་བྱས་པར་གསོང་བོའི་ཚིག་གིས་ཤར་མར་སྤེལ་བ་ཛ་ཡ།།
༄༅། །སྟན་པ་ཡོངས་སུ་རྫོགས་པའི་གནད་དོན་གོ་རིམ་ལ་ངེས་
པ་སྟེར་བའི་བསླབ་བྱ་མཁས་པའི་སྙིང་ནོར་
ཞེས་བྱ་བ་བཞུགས་སོ།།
ན་མོ་གུ་རུ་ལོ་ཀེ་ཤཱ་རཱ་ཡ། དཔལ་ངག་གི་དབང་ཕྱུག་སྒྱུ་འཕྲུལ་གར།།
ཡོངས་ཐུབ་བསྟན་སྙིང་བོ་སྤེལ་བའི་མགོན། །སྐྱབས་རྒྱལ་བ་རྒྱ་མཚོའི་ངོ་བོ་
ཉིད། །ཕ་འགྲོ་བའི་མགོན་པོའི་ཞབས་ལ་འདུད། །ཁྱེད་སྙིང་ནས་གུས་པའི་
བརྟུལ་ཞུགས་ཀྱིས། །ལས་སྒོ་གསུམ་རྣམ་དཀར་བྱ་བ་ལ། །ཚུལ་ཇི་ལྟར་བསླབ་
ཚུལ་དགོས་སོ་ཞེས། །དུས་ཡང་ཡང་བསྐུལ་ངོར་འདི་སྐད་ལོ། །ཉམས་རྟོགས་
པའི་ཡོན་ཏན་སྐྱེ་བ་ལ། །ཕ་བླ་མའི་བྱིན་རླབས་བོགས་སུ་ཆེ། །ཚུལ་དེ་ཡང་
དད་གུས་བཀའ་སྒྲུབ་ལ། །རག་ལས་ཕྱིར་འདི་ལ་འབད་འབུངས་མཛོད། །རྟེན་
དལ་འབྱོར་ཡིད་བཞིན་ནོར་བུ་ལས། །དཔལ་དགོས་འདོད་འབྱུང་ལ་གླགས་བལྟ་
བའི། །མིང་ལྟོ་གོས་རྩོལ་སྒྲུབ་འབའ་ཞིག་གི །འཕྲལ་འདི་སྣང་རྐུན་པོའི་དགྲ་
ལས་སྲུངས། །ཚེ་འདི་སྣང་ཞེན་ཆགས་མ་བོར་ན། །ལས་ཅི་བྱས་དེ་ཡི་དབང་
དུ་འགྲོ། །རང་འཆི་དུས་སྒྲེན་མོ་ལག་སྟོང་གིས། །ཚེ་ཕྱི་མའི་ལམ་རྒྱགས་ཇི་
ལྟར་འཚེངས། །དགྲ་འཆི་བདག་གཤིན་རྗེའི་གཤེད་མ་ཡིས། །ཕྱོགས་ལམ་དང་
སྒོ་རྣམས་ཀུན་ནས་བཀག །ཁོའི་འདོད་དབང་མ་སོང་ཐབས་མེད་ཀྱང༌། །ད་དེ་
ཚེ་མི་འཇིགས་གདེང་ཁེལ་འཚོལ། །སྔོན་བློ་ཁ་ཆོས་ལ་ཕྱོགས་པ་ནས། །ཆོས་
གྲབས་གཤོམ་ངང་ལ་མི་ཚེ་ཟད། །འཕྲོ་འཇོག་རྒྱུ་མེད་པའི་བྱ་བཞག་འདིས། །སླར་
197



ཅོ་ནེ་བླ་མ་བློ་བཟང་རྒྱ་མཚོའི་གསུང་ལས་ལྟ་མགུར་གྱི་སྐོར།
འཆི་ཁ་རྟབ་རྟབ་འོང་སྟེ་འཕྱིས། །བློ་མ་རིག་མུན་པའི་སྨག་ཏུ་འཐུམས། །གདོན་
བདག་འཛིན་ལྕགས་ཀྱི་དྲ་བར་ཚུད། །ལས་མི་དགེ་འཆི་བ་དམ་པོས་བསྡམས།།
གནས་འཁོར་མཚོར་བྱིང་བའི་འཇིགས་སྒྲོལ་འཚོལ། །གནས་ཁམས་གསུམ་འཁོར་
བའི་རྒྱ་མཚོ་རུ། །མ་འགྲོ་དྲུག་ཆོ་ངེ་འདེབས་ན་ཡང༌། །ལུས་བ་སྤུ་གཡོ་འགུལ་
མེད་པ་འདིས། །ཆོས་ཐོ་སྙེགས་བྱེད་པ་སྟོང་འུད་ཡིན། །དོན་དེ་ཕྱིར་སྒོ་གསུམ་
དལ་མེད་དུ། །དུས་ཉིན་མཚན་དགེ་ལ་འབད་བྱས་ཀྱང་། །མ་འགྲོ་དོན་ཡིད་
ཡུལ་མ་གྱུར་ན། །ཆོས་ཐེག་ཆེན་བྱ་བའི་ཕྱོགས་ན་མེད། །གཉིད་འཁྲུལ་བའི་
རྨི་ལམ་བདེ་སྡུག་བཞིན། །སེམས་མ་རིག་འཁྲུལ་བའི་འཁོར་ལོ་ལ། །དོན་
བདེན་པར་མ་ཞེན་གང་སྣང་ཀུན། །གཤིས་སྤྲོས་བྲལ་ལྟ་བའི་ངང་དུ་གློད། །གཟུགས་
གང་སྣང་དག་པ་ལྷའི་འཁོར་ལོ། །སྒྲ་གང་གྲག་ཟབ་མོ་སྔགས་ཀྱི་གདངས། །སེམས་
དྲན་རྟོག་བདེ་སྟོང་རྣམ་རོལ་དུ། །ཡིད་གཡེང་མེད་མཉམ་བཞག་བསྐྱངས་འཚལ་
ལོ༑ ༑ཚུལ་དེ་ལྟར་ཕྱོགས་རེ་ཙམ་མིན་པ། །ལམ་ཡོངས་སུ་རྫོགས་པའི་གནད་
དོན་ལ། །བློ་གོམས་འདྲིས་ཡུན་རིང་རྒྱུན་བསྲིངས་ན། །རྟེན་དལ་འབྱོར་ཐོབ་
པ་དོན་ལྡན་བྱས། །ཞེས་བསྟན་པ་ཡོངས་སུ་རྫོགས་པའི་གནད་དོན་གོ་རིམ་ལ་ངེས་པ་སྟེར་བའི་བསླབ་བྱ་མཁས་
པའི་སྙིང་ནོར་ཞེས་བྱ་བ་འདི་ཡང་དད་བརྩོན་རྣམ་དཔྱོད་དང་ལྡན་པ་སངས་རྒྱས་རྒྱ་མཚོས་ཡང་ཡང་བསྐུལ་ངོར་སུདྷི་ས་རས་
བྲིས་པའོ། །
-4-
198



ཅོ་ནེ་བླ་མ་བློ་བཟང་རྒྱ་མཚོའི་གསུང་ལས་ལྟ་མགུར་གྱི་སྐོར།
༄༅། །སྐྱབས་གསུམ་ཀུན་འདུས་ངོ་བོ་བླ་མ་ལ་གསོལ་བ་
འདེབས་པའི་ཚིག་དད་པའི་སྤུ་ལོངས་གཡོ་བ་
ཅེས་བྱ་བ་བཞུགས་སོ།།
།
- -====
ན་མོ་གུ་རུ་ལོ་ཀེ་ཤཱ་རཱ་ཡ། མཇལ་ཐབས་མེད་པའི་སྐུ་དྲིན་ཅན། །གོང་
ན་མེད་པའི་བླ་མ་ལ། །ཁ་ཞེ་མེད་པའི་དད་གུས་ཀྱི། །གཡོ་ཟོལ་མེད་པའི་ཕྱག་
གཅིག་འཚལ། །སྙིང་བོ་མེད་པ་འདི་སྣང་ཆོས། །ཟད་མཐའ་མེད་པ་ཆུ་གཉེར་
བཞིན། །རྒྱུན་ཆད་མེད་པས་གཡེང་གྱུར་ཏེ། །འཆི་ཆོས་མེད་པའི་བུ་ལ་གཟིགས།།
ཟིན་པ་མེད་པའི་བྱ་བཞག་གིས། །ཐོག་མཐའ་མེད་པ་འཁོར་བ་འདིར། །གཏད་
སོ་མེད་པའི་ཤིང་བལ་བཞིན། །ངལ་གསོ་མེད་པར་འཁྱམས་ལ་དགོངས། །ཕྱིན་
མེད་འཁོར་བའི་ལམ་རིང་དུ། །མགོན་མེད་འཁྱམས་པའི་བཀའ་འབངས་བདག།
འགྱུར་མེད་དད་པས་གསོལ་འདེབས་ན། །བསླུ་མེད་ཐུགས་རྗེས་དྲངས་དུ་གསོལ།།
ཐར་མེད་འཁོར་བའི་བཙོན་ར་རུ། །བདེ་མེད་སྡུག་བསྔལ་བརྒྱས་གཟིར་ཡང་། །བསུན་
མེད་བཀའ་འབངས་ཐ་ཤལ་ལ། །ཚད་མེད་ཐུགས་རྗེས་བསྐྱང་དུ་གསོལ། །བརྟན་
མེད་འཁོར་བའི་དཔལ་འབྱོར་ལ། །ཞེན་མེད་འཆིང་བ་ལས་གྲོལ་ཏེ། །བླ་མེད་
གོ་འཕང་མཆོག་གི་སར། །འགྱངས་མེད་མྱུར་བར་ཕྱིན་གྱུར་ཅིག །ཅེས་སྐྱབས་གསུམ་
ཀུན་འདུས་ངོ་བོ་བླམ་ལ་གསོལ་བ་འདེབས་པའི་ཚིག་དད་པའི་སྤུ་ལོང་གཡོ་བ་ཅེས་བྱ་བ་འདི་ནི་བློ་བཟང་རྒྱ་མཚོ་སྤྲིན་ཞེས་
བྱ་བས། འགའ་ཞིག་གཡམ་རྒྱུག་གཡོ་ཟོལ་བྱེད་པ་མཐོང་བས་རྐྱེན་བྱས་ཏེ་ཉམས་མཚར་དུ་བྲིས་པའོ། །
199



ཅོ་ནེ་བླ་མ་བློ་བཟང་རྒྱ་མཚོའི་གསུང་ལས་ལྟ་མགུར་གྱི་སྐོར།
༄༅། །སྙན་དངགས་ལེའུ་དང་བོའི་རྗེས་འཁྲིད་ཀྱི་རིགས་པས་
གང་ཤར་དབྱངས་སུ་ཐལ་བའི་གླུ་རྣ་བའི་བཅུད་
ལེན་ཞེས་བྱ་བ་བཞུགས་སོ། །
ན་མོ་གུ་རུ་ལོ་ཀེ་ཤཱ་རཱ་ཡ། བཀའ་མདོ་རྒྱུད་ཀུན་གདམས་པར་ཤར་བ་
ཡི༑ ༑མགོན་བཀའ་གདམས་ཀྱི་དགེ་བའི་བཤེས་གཉེན་ཆེ། །རྗེ་ཞང་ཆེན་གྱི་
བཀའ་དྲིན་ཚད་ལས་འདས། །བཀའ་རྗེས་དྲན་གྱིས་གུས་པས་ཕྱག་ཅིག་འཚལ།།
ང་གླུ་དབྱངས་ལ་ཞེན་པ་མ་ལགས་ཀྱང་། །གཏམ་སྣ་ཚོགས་ཀྱི་གླུ་ཡི་ས་བོན་བྱུང་།།
གླུ་དབྱངས་སྙན་གྱི་གྲེ་འགྱུར་བདེ་མིན་ཡང་། །ད་གང་ཤར་གྱི་ཐོལ་བྱུང་གླུ་འདི་
ཐལ། །ང་ཕ་ཡུལ་ལ་སྲེད་ཅིང་ཞེན་ཞེན་ནས། །ཡུལ་དབུས་གཙང་དུ་འགྲོ་བའི་
སྐལ་བ་ཆད། །ད་ཕ་ཡུལ་གྱི་ཉེས་དམིགས་མངོན་སུམ་མཐོང་། །ཡུལ་ཕྱོགས་
མེད་དུ་བསྐོར་ནས་འགྲོ་སྙིང་འདོད། །ང་ཐོས་བསམ་གྱི་རྒྱུ་ནོར་བཙལ་བཙལ་ནས།།
ད་ཐོས་ཉུང་གི་དབུལ་གྱི་དོགས་མ་མཆིས། །ཆོས་ཐོས་བསམ་གྱིས་སྒྲུབ་པའི་
རྨང་གཞི་ཟིན། །ད་ཐོས་དོན་བཞིན་སྒྲུབ་པའི་ཡིད་སྨོན་འཆའ། །ང་གདོན་གསུམ་
གྱི་འདྲེ་ལ་འཇིགས་འཇིགས་ནས། །འདྲེ་གདོན་གསུམ་གྱི་གཉེན་པོར་ལྷ་གསུམ་
བསྟེན། །ནང་བདག་འཛིན་གྱི་འདྲེ་ལ་ཟོན་མ་བྱས། །སྔར་བདག་འཛིན་གྱི་འདྲེ་
འདིས་ཕུང་བྱས་མང་། །ང་བདག་མེད་ལ་བདག་ཏུ་འཛིན་ཅིང་ཞེན། །རྐྱེན་དེ་
ཀ་ཡིས་བདག་གཞན་རིས་སུ་བཅད། །བདག་གཅེས་འཛིན་དང་གཞན་གནོད་བསླང་
དེས་ཕུང་། །ད་བདག་འཛིན་གྱི་འདྲེ་འདི་ཨེ་ཐུལ་བལྟ། །ང་ཟེར་ཟློས་ཀྱི་བདག་
མེད་སྒྲ་ལ་བྱང་། །བློའི་ཞེན་ཕུག་ན་བདག་ཏུ་དམ་ཧྲེང་འཛིན། །ང་བདག་འཛིན་
200



---
- -- ཀ
ཅོ་ནེ་བླ་མ་བློ་བཟང་རྒྱ་མཚོའི་གསུང་ལས་ལྟ་མགུར་གྱི་སྐོར།
གྱི་ཞེན་ཡུལ་བཀག་བྱས་ནས། །བློ་བདག་མེད་ཀྱི་དབྱིངས་སུ་གློད་ནས་འཇོག།
ད་མཆོག་གསུམ་གྱི་ལྷ་ལ་བློ་ཕུག་གཏོད། །ལྷ་མ་སྲིན་གྱི་འདྲེ་ལ་སྐྱབས་མི་འཚོལ།།
ནང་རང་སེམས་ཀྱི་ལྷ་ཞལ་ཨེ་མཐོང་ལྟ། །ཕྱི་ལྷ་འདྲེ་ལ་རེ་དོགས་བྱེད་དོན་མེད།།
ང་མི་མེད་ཀྱི་རི་ལ་མ་བསྡད་ཀྱང་། །འཕྲལ་འཇིག་རྟེན་གྱི་མི་དང་མཐུན་འཇུག་
སྤང་། །མི་མགོ་བསྐོར་གྱི་གཡོ་ཟོལ་བྱས་པ་མེད། །མི་མ་མགུ་ཀྱང་དེ་ཀས་
འཐུས་པ་ཡིན། །ང་ཆོས་ཕྱོགས་ཀྱི་བསོད་ནམས་མི་ཆུང་ཆེ། །ཆུང་གཞོན་དུས་
ནས་ཆོས་ཀྱི་གྲྭ་སར་ཞུགས། །ཆོས་ལག་ལེན་གྱི་སྐྱོངས་པ་དཀའ་ན་ཡང་། །ཆོས་
ཐོས་བསམ་གྱིས་མི་ཚེ་ཕལ་ཆེར་ཐལ། །ང་ཚུལ་འཆོས་ཀྱི་སྒུར་སྒུར་མ་ཞུམ་ཡང་།།
སེམས་ཞུམ་མེད་ཀྱི་རྟོག་གེ་མགོ་མཁྲེགས་མིན། །རྗེ་ཚད་ལྡན་གྱི་དྲུང་དུ་ཞུམ་
ཞུམ་གུས། །བཀའ་མདོ་རྒྱུད་ལ་ཞུམ་མེད་བརྩོན་པ་བསྟེན། །ང་དཀོར་ཟས་ལ་
རྔམ་པ་མ་ལགས་ཀྱང་། །རྐྱེན་གཞན་དབང་གིས་དཀོར་ལ་སྦགས་དགོས་བྱུང༌།།
དཀོར་འདག་ངེས་ཀྱི་བཤགས་སྡོམ་དཀའ་ན་ཡང་། །ཇི་མི་སྙམ་པར་མ་བསྡད་
དཀོར་ཟོན་བྱས། །ང་འབད་འབད་ཀྱི་ནོར་རྫས་མ་བསགས་ཀྱང་། །ནོར་དངོས་
པོ་ཡི་མི་ཕོངས་གདེང་གཅིག་ཡོད། །ནོར་མི་ཚོ་ལ་མི་རེ་ལྷ་ལ་རེ། །ལྷ་ནོར་
བདག་གི་བྱིན་རླབས་མྱུར་བར་ངེས། །ང་རྒྱུ་ནོར་གྱི་ཕྱིར་དུ་མ་རྒྱུགས་ཀྱང་། །རང་
འཁོས་བསྟུན་གྱི་ནོར་འདིས་མི་གཏོང་གདའ། །ཁྱེད་ནོར་ལྡན་གྱི་བཞིན་ལ་བལྟ་
འདོད་མེད། །བདག་ཐོས་ནོར་གྱིས་ཁེངས་པའི་མི་གཅིག་ཡིན། །ང་ཆུང་དུས་
སུ་ཐ་སྙད་ཚིག་ལ་ཞེན། །ཚིག་འཐེན་འཁྱེར་གྱི་རྩོད་པའི་རིག་རྩལ་འགྲན། །ད་
ཚིག་ཙམ་ལ་མི་རྟོན་དོན་ལ་སེམས། ། ཚིག་འདྲ་མཚུངས་ཀྱི་མི་འཁྲུལ་ཕྱོགས་
གཅིག་གོ། །ང་དགྲ་གཉེན་ལ་ཁྲོ་ཆགས་བྲལ་མིན་ཡང༌། །མ་རིགས་དྲུག་གི་
གཉེན་ཀུན་ཡལ་བོར་ནས། །འཕྲལ་འདི་སྣང་གི་གཉེན་ལ་ཞེན་འཐས་པའི། །མི་
201



ཅོ་ནེ་བླ་མ་བློ་བཟང་རྒྱ་མཚོའི་གསུང་ལས་ལྟ་མགུར་གྱི་སྐོར།
གཉེན་ཞེན་ཅན་གཞན་དང་ཅུང་མི་མཚུངས། །ང་དགྲ་ཕྱོགས་ལ་ཧ་ཅང་རྒོལ་འདོད་
ཆུང་། །དགྲ་མི་ཐུབ་ཀྱི་དོགས་པས་སྔར་མ་མིན། །ཡོངས་དགྲ་གཉེན་གྱི་འགྱུར་
བ་མ་ངེས་ཤིང༌། །དགྲའི་དྭངས་མ་དེ་གར་ཡོད་ཕྱོགས་ཙམ་གོ །ང་ཆུང་དུས་
ནས་དཀའ་བ་དང་བླངས་བྱས། །ལས་དཀའ་ཚེགས་ཀྱི་ལྟོ་སྐྱ་གོས་ཧྲུལ་བསྟེན།།
གཞུང་བཀའ་པོད་ཀྱི་ཚིག་དོན་འབད་པས་སྦྱངས། །ད་དཀའ་ལས་ལ་སྤྱད་རིན་
ཆོག་པ་བྱུང་། །ང་ཤེས་སྐད་ཀྱིས་ཕེ་རག་མི་རྒྱག་ཀྱང་། །གཞན་ཤེས་ལོ་ཡིས་
འུད་གོ་ཆེ་བ་འགའི། །བློའི་སྤྱོད་ཡུལ་དུ་མ་གྱུར་འགའ་ཙམ་ཤེས། །ད་ཤེས་
ཙམ་ལ་མི་འཇོག་སྒོམ་སྙིང་འདོད། །ང་མཇལ་འདོད་ཀྱི་སྔོན་བྱོན་དམ་པ་རྣམས།།
མིག་ཆུ་བུར་གྱིས་དངོས་མཇལ་མ་བྱུང་ཡང་། །བཀའ་དྲི་མེད་ལ་བརྟེན་ནས་འོལ་
སྤྱིས་མཇལ། །འདི་ཕལ་བ་འགའི་དངོས་མཇལ་ལས་ལྷག་སྙམ། །ང་བཀའ་
འབུམ་དང་རྣམ་ཐར་མཇལ་བ་ན། །སྐུ་མཛད་སྤྱོད་ཀྱི་རིམ་པ་གང་སྣང་མཇལ།
གསུང་ཕེབས་གནང་གི་རིམ་པ་ཇི་གསུང་མཇལ། །ཐུགས་ཆར་སྒོ་ཡི་རིམ་པ་གང་
ཤར་མཇལ། །ང་དད་འདུན་གྱིས་མཇལ་ལུགས་དེ་ལྟར་ཡིན། །མི་གཞན་དག་
གིས་དངོས་སུ་མཇལ་ན་ཡང་། །ཚུལ་དེ་ལྟར་དུ་མཇལ་བའི་སྐལ་བ་མེད། །ཁྱེད་
མཇལ་འདོད་ཚོས་དེ་བཞིན་མཛད་ན་ལེགས། །ཞེས་སྙན་དངགས་ལེའུ་དང་བོའི་རྗེས་འཁྲིད་ཀྱི་
རིགས་པས་གང་ཤར་དབྱངས་སུ་ཐལ་བའི་གྱུརྣ་བའི་བཅུད་ལེན་ཞེས་བྱ་བ་འདི་ཡང་གླིང་དཀར་སྟོད་ཀྱི་སའི་ཆ་རྨ་རྨེ་འདྲེས་
མཚམས་ཀྱི་སྒར་ཐོབ་ཏུ་རྨ་ཆུ་ལ་འཐོན་དཀའ་ཞིང་མཛོ་རྟ་སོགས་ཀྱི་གྱོང་ཁ་བྱུང་ཁྲོ་ཁོ་ནས་ཕེབས་པའི་མཐུས་ཡིན་ཚུལ་ལོ་
རྒྱུས་གཏམ་སྣཚོགས་པའི་རྐྱེན་གྱིས་བསྐུལ་ཏེ་ཀྱའི་དགེ་སྦྱོང་བློབང་རྒྱ་མཚོ་སྤྲིན་ཞེས་བྱ་བས་གང་དྲན་ཤུགས་འབྱུང་དབྱངས་
སུ་ཐལ་བའོ། །
202



ཅོ་ནེ་བླ་མ་བློ་བཟང་རྒྱ་མཚོའི་གསུང་ལས་ལྟ་མགུར་གྱི་སྐོར།
༄༅། །དམ་པའི་དམིགས་བུས་སྟོར་པའི་གདུང་དབྱངས་ཀྱི་ང་རོ་
གསང་མཐོ་བ་འགྱུར་མེད་དད་པའི་རང་མདངས་
གསལ་བྱེད་ཅེས་བྱ་བ་བཞུགས་སོ། །
ན་མོ་གུ་རུ་ལོ་ཀེ་ཤཱ་རཱ་ཡ། ཡོངས་རྒྱལ་བ་ཀུན་ལས་བཀའ་དྲིན་ཅན།།
མཚན་བརྗོད་པར་དཀའ་བའི་དྲིན་པོ་ཆེ། །ཕ་མཁན་ཆེན་ངག་གི་དབང་བོའི་ཞབས།།
འབངས་གདུང་བའི་དབྱངས་ལ་ལྷ་སྙན་དགོངས། །མ་འགྲོ་བའི་ཤེས་རྒྱུད་ཞིང་
ས་རུ། །ཆོས་བདུད་རྩིའི་སྦྲང་ཆར་རྟག་འཇོ་བ། །ཕ་བརྩེ་ཆེན་སྤྲིན་འཕྲེང་ཆུ་
རིས་ཅན། །ཞིང་དག་པའི་དབྱིངས་སུ་གློ་བུར་ཡལ། །དུས་སྙིགས་མའི་མཚང་
ལ་བསྙད་བཏགས་ནས། །ཁོང་རང་དབང་ཅན་རྣམས་གཤེགས་འགྱུར་ན། །ངེད་
སྙིགས་མའི་དུས་ཀྱི་གདུལ་བྱ་རྣམས། །སྐྱབས་དཔུང་གཉེན་སུ་ལ་རེ་བ་བྱེད། །རྗེ་
བརྩེ་ཆེན་སྙིང་རྗེའི་རང་བཞིན་ཅན། །ཕ་ཁྱོད་འདྲ་དག་པའི་ཞིང་ཁམས་ལ། །ཐུགས་
གཞོལ་བའི་ངང་ཚུལ་འདི་ལྟར་ན། །ངེད་མ་དག་འགྲོ་བའི་མགོན་སྐྱབས་སུ། །སྐྱེ་
འཆི་བ་བྲལ་བའི་རྡོ་རྗེ་སྐུ། །འབངས་སྐལ་ངན་བདག་ཅག་སྣང་ངོ་རུ། །འཆི་
འཕོ་བའི་རྫུ་ལ་བརྟེན་པ་ཡིས། །ཡིད་གདུང་བའི་མྱ་ངམ་ཁང་བུར་བཅུགས། །རྒྱུད་
ཚུལ་ཁྲིམས་ཡོངས་དག་གསལ་བྱེད་ཀྱི། །རྟགས་འཁྲུལ་མེད་འོད་ཕུང་དྲི་ངད་
ལྡང་། །ཞལ་མཐོང་ཙམ་སྣང་བ་འགྱུར་བྱེད་སྐུ། །འབངས་བདག་ཅག་མཇལ་
བའི་སྐལ་བ་ཆད། །ཐུགས་བྱམས་བརྩེའི་རང་བཞིན་དཔོག་བྱེད་པའི། །གསུང་
ཚངས་པའི་དབྱངས་སྙན་དག་ཅིང་གསལ། །ལུང་རིགས་པའི་སྐྱ་བར་ནས་འཐོན་
པ༑ ༑འབངས་བདག་ཅག་ཐོས་པའི་སྐལ་བ་ཆད། །ཡོངས་འགྲོ་བ་ཀུན་ལ་འཚོ་
203



ཅོ་ནེ་བླ་མ་བློ་བཟང་རྒྱ་མཚོའི་གསུང་ལས་ལྟ་མགུར་གྱི་སྐོར། །
སྐྱོངས་ཤིང༌། །སྒོས་རང་ཅག་གདན་ས་ཆེན་པོ་འདིར། །ཕ་བླ་མའི་འཕྲིན་ལས་
འཁུར་འདེགས་པའི། །ཐུགས་འགྱུར་མེད་དེ་ཡང་བསྙེལ་ལམ་ཅི། །དུས་ད་ལྟ་
ཆོས་རྒྱུན་འཛིན་པ་འགའ། །ལུགས་མང་བོ་འོ་ཆུ་བཞིན་དུ་བསྲེ། །ཞྭ་གསེར་
མདོག་ཅོད་པཎ་འཆང་བའི་སྲོལ། །ད་འཛིན་སྐྱོངས་སྤེལ་བ་སུ་ལ་རེ། །བསྟན་
ཡོངས་རྫོགས་གླིང་བཞི་མ་ལུས་པ། །དུས་གཅིག་ཅར་གསལ་བར་ནུས་པ་ཡི།།
རྗེ་ཀུན་བཟང་ཞིང་གི་ཉི་མ་ནུབ། །ད་འགྲོ་བའི་བློ་མུན་སུ་ཡིས་སེལ། །ཕ་དབང་
བཅུ་དག་ལ་མངའ་བརྙེས་ཤིང་། །དུས་བསྐལ་བར་སྡོད་པའི་མཐུ་མངའ་ན། །དེང་
ཅིའི་ཕྱིར་སྒྱུ་མའི་བསླུ་བྲིད་མཛད། །འབངས་བདག་ཅག་ཅི་ཡི་ཕྱིར་ན་བསླུས། །དེང་
འགྲོ་བའི་བསོད་ནམས་མུ་མཐར་གཏུགས། །ལྷ་དཀར་པོའི་ཕྱོགས་རྣམས་མཐུ་
ཞན་ཞིང༌། །བདུད་ནག་པོའི་ཕྱོགས་ཀྱི་ཁ་རྒྱལ་བས། །རྗེ་བསྟན་པའི་སྲོག་ཤིང་
རྨང་ནས་འགྱེལ། །ཡོངས་འཁོར་བའི་འབྲོག་དགོན་བྱང་ཐང་དུ། །བློ་མ་རིག་
ལིང་ཏོག་གིས་ལོང་བའི། །ཕྱོགས་གར་འགྲོ་གཏོལ་མེད་འཁྱམས་པ་ཡི། །བུ་
ངན་འགྲོའི་གཡང་ཁ་འགྲིམས་ལ་གཟིགས། །ལམ་འོད་གསལ་གཞོན་པའི་རླུང་
ལས་ནི། །ལྷ་མཚན་དཔེའི་གར་དུ་བཞེངས་པའི་སྐུ། །བདག་ཆུ་བུར་མིག་གི་
ཡུལ་ལས་འདས། །སྔར་མཇལ་བའི་སྐུ་ལུས་བསྟན་དུ་གསོལ། །ལུས་རང་
ཚུགས་མི་ཐུབ་གོམ་འགྲོས་འཁྱོར། །མིག་མཆི་མས་གང་བས་གཟུགས་ལ་སྒྲིབ།།
དབུགས་རང་སོར་མི་གནས་ཤུགས་རིང་ཅན། །ཕ་བླ་མའི་སྤྱན་གྱིས་གཟིགས་ལགས་
སམ། །བུ་གདུང་བའི་འོ་དོད་འབོད་པ་ཡི། །མགྲིན་མཆི་མས་འགག་པའི་སྐད་
ཀྱི་གདངས། །སྒྲ་མི་སྙན་འཛེར་བའི་སྨྲེ་སྔགས་ལ། །ཕ་བླ་མའི་སྙན་གྱིས་དགོངས་
ལགས་སམ། །འབངས་གཅིག་བུར་རང་ཤག་གནས་པའམ། །གཞན་མང་བོའི་
གསེབ་ཏུ་ཕྱིན་ཡང་རུང༌། །ཡིད་མྱ་ངན་རི་བོས་ནོན་པ་འདི། །ཕ་བླ་མའི་ཐུགས་
204



ཅོ་ནེ་བླ་མ་བློ་བཟང་རྒྱ་མཚོའི་གསུང་ལས་ལྟ་མགུར་གྱི་སྐོར།
ཀྱི་མཁྱེན་ལགས་སམ། །ཕ་བླ་མའི་འཇའ་ལུས་རྡོ་རྗེའི་སྐུས། །འབངས་ཤ་རུས་
གདོས་བཅས་ཕུང་བོ་འདི། །སྐུ་རྡོ་རྗེའི་ལང་ཚོར་མྱུར་བསྒྱུར་ལ། །གང་མཐོང་
ཚད་འགྲོལ་བར་བྱིན་གྱིས་རློབས། །ཕ་བླ་མའི་གསུང་གསང་རྡོ་རྗེ་ཡིས། །འབངས་
ཀྱལ་བརྗོད་ངག་གི་རང་བཞིན་འདི། །གསུང་རྡོ་རྗེའི་ངོ་བོར་མྱུར་བསྒྱུར་ལ། །གང་
ཐོས་ཚད་གྲོལ་བར་བྱིན་གྱིས་རློབས། །ཕ་བླ་མའི་མི་རྟོག་ཐུགས་རྡོ་རྗེས། །འབངས་
འཁྲུལ་འབྱམས་ཡིད་ཀྱི་རང་བཞིན་འདི། །ཐུགས་རྡོ་རྗེའི་ངོ་བོར་མྱུར་བསྒྱུར་ལ།།
གང་དྲན་ཚད་གྲོལ་བར་བྱིན་གྱིས་རློབས། །ཞེས་དམ་པའི་དམིགས་བུས་སྟོར་པའི་གདུང་དབྱངས་
ཀྱིང་རོ་གསང་མཐོ་བ་འགྱུར་མེད་དད་པའི་རང་མདངས་གསལ་བྱེད་ཅེས་བྱ་བ་འདི་ཡང་། རྒྱལ་བ་རྣམས་ཀྱི་དམ་པའི་ཆོས་
འཛིན་པའི་སྨོན་ལམ་གྱི་མཐུ་གྲུབ་པས་རྣམ་པར་དཀར་བའི་འཕྲིན་ལས་ཀྱིསའི་སྟེང་མ་ལུས་པ་ཁྱབ་ཅིང་བཤད་པ་དང་སྒྲུབ་པས་
བསྟན་འཛིན་གྱི་སྐྱེས་བུ་རྣམས་ཀྱི་ཁྲོད་ན་རྒྱལ་མཚན་གྱི་ཏོག་ལྟར་མངོན་པར་མཐོ་བ་༧དཔལ་མཁན་ཆེན་ངག་གི་དབང་བོའི་
ཞལ་སྔ་ནས་གཟུགས་སྐུརགས་པ་ཆོས་དབྱིངས་སུ་བསྡུབའི་མཛད་པ་བསྟན་སྐབས། མགོན་པོ་གང་གིས་བྱམས་བརྩེ་ཉེ་བར་
བསྐྱངས་ཤིང་སྔོན་འབྲེལ་གྱིས་མ་དད་ལོག་ལྟསྐད་ཅིག་ཙམ་ཡང་མ་སྐྱེས་པས་བྱིན་རླབས་ཀྱི་ཐིགས་པ་སྙིང་ལ་འཕོས་པའི་སྐལ་
བ་སྦོམ་པོར་རློམས་པ་ཤཱཀྱའི་དགེ་ཚུལ་སུ་དྷི་ས་མུ་དྲས་རྩེ་གཅིག་ཏུ་གསོལ་བ་བཏབ་པའོ། །
，
.
༄༅། །སྐྱོ་བའི་ཚ་གདུང་སེལ་བའི་དྲི་མེད་ཚིག་གི་བསང་གཏོར་
ཞེས་བྱ་བ་བཞུགས་སོ། །
ན་མོ་གུ་རུ་ཨཱརྱ་ལོ་ཀེ་ཤཱ་རཱ་ཡ། མགོན་མེད་མགོན་དུ་རྒྱལ་བས་རྒྱལ་
སྲས་ཀྱི་ཚུལ་བཟུང་བླ་མ་ཡི་མཁྱེན་ནོ། །རང་གི་རང་དོན་མི་སེམས་མི་དོན་ལ་
མནོ་བསམ་གཏོང་བ་འདི་ཨེ་བདེན། །འཇིག་རྟེན་འཇིག་ཚུལ་རྒྱལ་བོའི་རྒྱལ་ས་
ཡི་ཕྱི་མཐའ་སེམས་པ་འདི་བསྐྱར་ལ། །ཕྱི་མ་ཕྱི་མའི་ང་དང་ང་རང་གི་སྟེང་དུ་
205



ཅོ་ནེ་བླ་མ་བློ་བཟང་རྒྱ་མཚོའི་གསུང་ལས་ལྟ་མགུར་གྱི་སྐོར།
ཅི་འོང་ལ་སོམས་ཤིག །ཤེས་རྒྱུད་ཉོན་མོངས་ལོ་རེ་ལོ་རེ་བཞིན་ཇེ་ཆེ་ཇེ་རགས་
སུ་སོང་ཞིང་། །དེ་མཐུས་སྤྱོད་ངན་ཟླ་རེ་ཟླ་རེ་བཞིན་ཇེ་ངན་ཇེ་ཐུ་རུ་སོང་འདུག།
ཀྱེ་ཧུད་འཆི་བ་ཉིན་རེ་བཞིན་ཇེ་མྱུར་ཇེ་མགྱོགས་སུ་འོང་བས། །ད་དུང་སྙིང་མེད་
ཧ་རེ་ཧོ་ཧེའི་ངང་ཇེ་དལ་ཇེ་དལ་དུ་འདུག་གམ། །བདེ་དགའི་འཇའ་རིས་ཇེ་རིང་
ཇེ་རིང་དུ་ཡལ་ནས་ཟིན་མེད་དུ་ཐལ་ཞིང༌། །སྡིག་སྡུག་གྲིབ་སོ་ཇེ་ཉེ་ཇེ་ཉེ་རུ་འོང་
ནས་ཐིབས་འོག་ཏུ་མནན་ཏོ། །འཁོར་བའི་རྒྱ་མཚོ་ཇེ་ཟབ་ཇེ་ཟབ་ཏུ་གཏོང་བའི་
བསམ་མེད་ཀྱི་སྨྱོན་པ། །ད་དུང་བསམ་བློ་ཇེ་རིང་ཇེ་རིང་དུ་བཏང་ནས་སོས་དལ་
དུ་འདུག་གམ། །ངན་སོང་ངན་འགྲོར་ལྟུང་བྱེད་ལྟུང་བ་ཡི་ཆར་བཞིན་འབབས་
ཚུལ་འདི་སོམས་དང་། །མི་ཟད་མི་ཁོམ་གནས་སུ་གནས་པ་ལས་ཐར་བའི་དུས་
ཚོད་ཞིག་ཡོད་དམ། །ཚིག་ཕྲེང་ཚིག་གི་སློབ་གཉེར་སློབ་པ་འདི་བཞག་སྟེ་རི་
སུལ་དུ་ཡིབ་ནས། །སྔོམ་གསུམ་སྡོམ་པ་སྲུང་བ་བསྲུང་བྱ་ཡི་མཆོག་ཏུ་བྱེད་པ་
ཞིག་བྱུང་ན། །དབྱར་དང་དགུན་དུ་གངས་ཁྲོད་གཡའ་ཁྲོད་དུ་རྒྱུ་ཞིང་དཀའ་ཐུབ་
ཀྱི་འཚོ་བས། །ཉིན་དང་མཚན་དུ་མི་མེད་ཁྱིམ་མེད་ཀྱི་གནས་སུ་ལྷ་ཆོས་ལ་འབད་
པས། །དགྲ་དང་གཉེན་དུ་དོགས་མེད་རེ་མེད་ཀྱི་ངང་ནས་མི་ཚེ་འདི་བསྐྱལ་ཏེ།།
འཕྲལ་དང་ཡུན་དུ་ལས་བདེ་སེམས་བདེ་ཡི་བཙན་ས་ཟིན་པ་ཞིག་བྱུང་ན། །མཐོ་
མཐོ་རླུང་བསྐུར་དམའ་དམའ་ཆུ་བསྐྱུར་གྱི་སྔོན་བྱོན་དམ་པ་ཡི་རྣམ་ཐར། །ཡང་
ཡང་འདུན་པ་དུང་དུང་ཤུགས་དྲག་གིས་ཡིད་སྨོན་སྙིང་ཁུང་ནས་འཆའ་འོ། །བདེན་
བདེན་ཚིག་གིས་འདོད་འདོད་སྩོལ་བ་ཡི་ལྷ་དང་དྲང་སྲོང་གི་ཚོགས་ཀྱིས། །གང་
གང་བསམ་པ་མྱུར་མྱུར་འགྲུབ་པ་ཡི་སྨོན་ཚིག་ཐུགས་རྗེས་རང་གཟིགས་འཚལ།།
དེ་སྐད་སྨྲ་བ་སྨྲ་སྟོན་ལྷ་མོ་ལ་དད་པ་དགེ་སྦྱོང་གི་གཟུགས་བརྙན། །སུ་དྷི་ས་ར་
ས་སྐྱོང་ཆབ་སྲིད་ཀྱི་དོན་དུ་ཉིན་རེ་བཞིན་གདུངས་སྐབས། །བསྟན་འཛིན་ཆོས་
206
--
--
--



ཅོ་ནེ་བླ་མ་བློ་བཟང་རྒྱ་མཚོའི་གསུང་ལས་ལྟ་མགུར་གྱི་སྐོར།
སྨྲ་ཆོས་རྒྱལ་འཇིག་རྟེན་གྱི་ཁམས་འདིར་ཡུན་རིང་དུ་གནས་ཀྱང༌། །རང་ཉིད་
གནས་པའི་གནས་དུས་ཐུང་བ་འདི་དྲན་ནས་ཐོལ་བྱུང་དུ་སྨྲས་སོ། །ཞེས་སྐྱོ་བའི་ཚ་གདུང་
སེལ་བའི་དྲི་མེད་ཚིག་གི་བསང་གཏོར་ཞེས་བྱ་བ་འདི་ནི་རྒྱལ་ཁབ་གཞན་སྣེ་འདུས་ཀྱིས་ཕོ་བྲང་བཅོམས་ཏེ་ཆོས་རྒྱལ་ཆེན་པོ་
ཡུམ་བཅས་ཡུལ་བཏོན་སྐབས། ཤར་རྒྱ་མཚོའི་མཐའ་ནས་འོང་བའི་གྲྭ་རིགས་དཔའ་བོ་སྐྱབས་ཞེས་པའི་ཆོས་གྲོགས་ཤིག་
ཡོད་པས་རྒྱ་མིའི་སྐད་ཤེས་པས་མིག་ནས་མཆི་མ་འདོན་བཞིན་དེའི་ངང་ཚུལ་ཡང་ཡང་བཤད་པས་རྐྱེན་བྱས་དཔེ་ལ་བལྟབ་དང་།
སོགས་ལ་གནོད་པར་བྱུང་སྐབས། རྗེ་བསྟན་པའི་སྒྲོན་མེས། རང་སྟེང་དུ་མི་འོངས་རྗེས་ཤེས་པ། །རྒྱ་སོག་པའི་མཐའ་ཡི་
མདངས་རྒྱག་ལས། །ང་ཟེར་བའི་གཅེས་ཕྲུག་འདིའི་སྟེང་དུ། །གཏན་སྐྱིད་སྡུག་ཅིའོངས་མནོ་བསམ་ཐོངས། །ཞེས་པའི་
དོན་ལྟར་ཡིད་ལ་སེམས་ཞིང་སྐྱོ་བའི་མགོ་མནོན་སྐབས་ཡིད་ཀྱི་རི་མོ་སུ་དྷི་ས་རས་ཡིག་རིས་སུ་ཕབ་པའོ། །
༄༅། །ནམ་འཆི་ངེས་མེད་བྱ་གཏོང་གི་ཐོལ་གླུ་དཔེ་ཉེར་འཇལ་
གྱི་རྗེས་དཔག་སྙིང་ལ་སྐྲུན་བྱེད་རིགས་པའི་འཕྲུལ་འདེགས་
ཞེས་བྱ་བ་བཞུགས་སོ། །
ན་མོ་གུ་རུ་ཨཱརྱ་ལོ་ཀེ་ཤཱ་རཱ་ཡ། ཡོངས་རྒྱལ་ཀུན་གསང་གསུམ་རྡོ་རྗེའི་
ངོ་བོ་ཉིད། །མི་བདག་ཅག་མགོན་དུ་ངུར་སྨྲིག་འཆང་བའི་ཟོལ། །སྐྱབས་ཀུན་
མཁྱེན་ངག་གི་དབང་བོའི་ཞབས་སེན་ནོར། །དཔའ་དགོས་འདོད་ཀུན་འབྱུང་སྙིང་
དབུས་ཐིག་ལེར་བསྟེན། །རྐྱེན་རྟེན་ཅིང་འབྲེལ་འབྱུང་ཚོགས་པའི་མཐུ་ཉིད་ལས།།
ཡིད་གློ་བུར་གཡོས་ཏེ་ཤུགས་འབྱུང་ངག་གི་དབྱངས། །ཚིག་དཔེ་དོན་སྦྱར་བའི་
གླུ་ཞིག་འདི་ན་ལེན། །དཔེ་དོན་དང་ཨེ་འབྱོར་ལྟོས་ཤིག་རྟོག་དཔྱོད་མཁན། །མཚོ་
སྔོན་མོའི་ཀློང་དུ་བང་རྩལ་གྱིས་འཁྱུག་པའི། །ཉ་ལྟང་དཀར་འདབ་དྲུག་གཡོ་
བའི་གསེར་མིག་ཅན། །ཁྱོད་དོགས་ཟོན་དགོས་པ་མིན་ནམ་མཆིལ་བ་ལ། །དུས་
207



ཅོ་ནེ་བླ་མ་བློ་བཟང་རྒྱ་མཚོའི་གསུང་ལས་ལྟ་མགུར་གྱི་སྐོར།
ད་ལྟ་ཟིན་པར་གྱུར་ན་ཨ་ཙ་མ། །གངས་མཐོན་པོའི་ཟུར་ཁ་འགྲིམ་པའི་ཡང་རྩལ་
ཅན། །སེང་དཀར་མོ་གཡུ་ཡི་རལ་པ་གསིགས་པ་ཀྱེ། །ཁྱོད་དོགས་ཟོན་དགོས་
པ་མིན་ནམ་གངས་སྲུབས་ལ། །དུས་ད་ལྟ་གཡང་དུ་ལྷུང་ན་ཨ་ཙ་མ། །ནགས་
ཚང་ཚིང་འཁྲིགས་པའི་ལྗོངས་སུ་འགྲིམ་པ་ཡི། །གཅན་དཔའ་རྩལ་ཆེ་བ་རྒྱ་སྟག་
ཁྲ་བོ་ཀྱི། །ཁྱོད་དོགས་ཟོན་དགོས་པ་མིན་ནམ་ས་མདའ་ལ། །དུས་ད་ལྟ་ཕོག་
སྟེ་ཟུག་ན་ཨ་ཙ་མ། །དགུང་མཐོན་པོའི་དབྱིངས་སུ་ནམ་འཕངས་སྤྱོད་པ་ཡི། །བྱ་
ཐང་དཀར་རྒོད་པོ་གཤོག་རྩལ་རྒྱས་པ་ཅན། །ཁྱོད་དོགས་ཟོན་དགོས་པ་མིན་ནམ་
རླུང་སྤུ་གྲིར། །དུས་ད་ལྟ་འཐག་པར་གྱུར་ན་ཨ་ཙ་མ། །ཡུལ་མདོ་དབུས་གཙང་
གསུམ་ཕྱོགས་མེད་འགྲིམ་པ་ཡི། །ཚིག་ཐ་སྙད་སྨྲ་ལ་ལྕེ་བདེ་རྟོག་གེ་བ། །ཁྱོད་
དོགས་ཟོན་དགོས་པ་མིན་ནམ་འཆི་བདག་དགྲར། །དུས་ད་ལྟ་ཐོག་བབས་བྱུང་
ན་ཨ་ཙ་མ། །གླུ་དཔེ་བཞི་དོན་དང་ལྔ་ཡི་བསྐུལ་འདེབས་འདི། །རང་འཆི་བ་
མི་དྲན་གཞན་ལ་ཆོས་འཆད་མཁན། །མིང་བློ་བཟང་རྒྱ་མཚོ་སྤྲིན་དུ་འབོད་པ་ཡིས།།
ཡུལ་གཞོང་གཞོང་ཞེས་བྱ་གྲུབ་པའི་གནས་སུ་བླངས། །ཞེས་ནམ་འཆི་ངེས་མེད་བྱ་གཏོང་
གི་ཐོལ་གླུདཔེ་ཉེར་འཇལ་གྱི་རྗེས་དཔག་སྙིང་ལ་སྐྲུན་བྱེད་རིགས་པའི་འཕྲུལ་འདེགས་ཞེས་བྱ་བ་འདི་ནི་མཁས་གྲུབ་ཁྱུང་བོའི་
གདན་ས་གཞོང་གཞོང་དུ་ཕྱིན་སྐབས། སྔོན་ཚོགས་པ་ཁྲི་ཚོ་བརྒྱད་འདུས་པར་བཤད་པའི་ཁང་བཤུལ་དང་། སྐོར་མཐར་དུར་
ཁྲོད་བརྒྱད་ཡོད་པ་སོགས་ལ་བལྟཞིང་སེམས་སྐྱོ་བས་ཟིན་པའི་སྟེང་དུ་གློ་བུར་ཤི་བའི་རོ་དུར་དུ་སྐྱེལ་མིས་ལོ་རྒྱུས་བཅས་བསྔོ་
རྟེན་བྱུང་བས་རྐྱེན་བྱས་ཏེ། ཕྱོགས་མེད་རྒྱལ་ཁམས་འགྲིམས་པའི་སྤོང་བ་བ་བློབཟང་རྒྱ་མཚོ་སྤྲིན་ཞེས་བྱ་བའི་སེམས་ཀྱི་འཆར་
སྒོ་དབྱངས་སུ་གྱེར་བ་དགའ་རབ་རྗེ་དྲུང་གིས་ཡི་གེར་ཕབ་པའོ། །
-- --
-
-- -
208



ཅོ་ནེ་བླ་མ་བློ་བཟང་རྒྱ་མཚོའི་གསུང་ལས་ལྟ་མགུར་གྱི་སྐོར།
༄༅། །ཚོ་བའི་མེ་ཏོག་གསལ་རིག་སེམས་ཀྱི་བུང་བས་ཅི་དགའ་
ལོངས་སྤྱོད་པའི་དགའ་སྟོན་ལས་ཉམས་ཀྱིས་དོགས་པའི་སྐྱོ་
གླུ་རིང་མོ་ཞེས་བྱ་བ་བཞུགས་སོ།།
འཕགས་མཆོག་སྤྱན་རས་གཟིགས་དབང་ཕྱུག་ལ་ཕྱག་འཚལ་ཞིང་སྐྱབས་
སུ་མཆིའོ། །རྒྱལ་བ་རྒྱ་མཚོའི་གསང་གསུམ་རྡོ་རྗེ་ཡི་ངོ་བོ། །གསུམ་ལྡན་
ངུར་སྨྲིག་འཆང་བའི་ཟློས་གར་དུ་བསྒྱུར་བ། །བཀའ་དྲིན་འཁོར་མཐའ་བྲལ་བའི་
རྗེ་བཙུན་གྱི་ཞབས་སེན། །སྙིང་ག་ཆོས་ཀྱི་འཁོར་ལོའི་ལྟེ་བ་རུ་འཁོད་དང་། །སྲིད་
གསུམ་སྒྱུ་མའི་ནགས་ཀློང་ཡངས་པོ་རུ་སྐྱེས་པའི། །སྐྱེ་འགྲོའི་སྲོག་དབུགས་
ཟ་བ་འཆི་བདག་གི་ཤ་ཟས། །མངལ་ལས་ཐོན་ཙམ་ཉིད་ནས་ཕྱི་རྗེས་སུ་སྙེག་པའི།།
ངང་ཚུལ་རྣལ་མར་དྲན་པའི་བྱིན་རླབས་ཤིག་སྩོལ་དང༌། །རབ་མཛེས་པདྨོའི་ཁྱིམ་
དུ་སྦྲང་ཆར་ལ་གཞིབས་པའི། །དར་དིར་དབྱངས་སུ་འཁྲོལ་བ་སྟག་ཆུང་གི་བུང་
བ༑ ༑ནམ་ཟླ་དུས་ཀྱིས་འགྱུར་བའི་བ་མོ་ཡི་རེག་བྱ། །མི་རིང་མྱུར་དུ་འོངས་
ལ་དོགས་ཟོན་ཞིག་གྱིས་དང༌། །རིགས་པ་སྨྲ་བའི་གྲྭ་རུ་སློབ་སྦྱང་ལ་བརྩོན་པའི།།
རྩོད་ངག་དབྱངས་སུ་ཁྲོལ་བ་སུ་དྷི་ཡི་སཱ་ར། །ཉིན་མཚན་བར་མེད་འདའ་བའི་
དབུགས་འཕྲེང་གི་ཐ་མ། །མི་རིང་མྱུར་དུ་ཡལ་ལ་དོགས་ཟོན་ཞིག་གྱིས་དང༌།།
རྫ་རི་སྨུག་པོའི་མགུལ་ན་བག་ཡངས་སུ་སྤྱོད་པའི། །དཀྱས་རིང་ཟུར་མིག་གཡོ་
བ་རི་སྐྱེས་ཀྱི་བུ་མོ། །འབེན་དུ་ཨེ་ལོན་ལྟ་བའི་མི་བསྲུན་གྱི་རྔོན་པ། །མཐའ་
སྐོར་འཇབ་ཅིང་འོངས་ལ་དོགས་ཟོན་ཞིག་གྱིས་དང༌། །བཤད་སྒྲུབ་བསྟན་པའི་
འབྱུང་གནས་བཀྲས་འཁྱིལ་གྱི་གླིང་ན། །སྒྲ་སྤྱིའི་སློབ་གཉེར་ཞེན་པ་སུ་དྷཱི ཡི་
209



ཅོ་ནེ་བླ་མ་བློ་བཟང་རྒྱ་མཚོའི་གསུང་ལས་ལྟ་མགུར་གྱི་སྐོར།
༄༅། །རྟོག་གེ་ཁ་བཤད་མཁན་གྱིས་ཕན་པར་སྨྲ་བའི་ཚིག་ཆིག་
རི་པ་དཔའ་བོ་རི་ལ་འགྲོ་བའི་རྫོངས་ཆོས་
ཞེས་བྱ་བ་བཞུགས་སོ། །
ན་མོ་གུ་རུ་ཨཱརྱ་ལོ་ཀེ་ཤཱ་རཱ་ཡ། སྙིང་མི་ཤིགས་ཐིག་ལེའི་གུར་ཁང་
དུ། །དཔལ་ཡེ་ཤེས་ལྔ་ཡི་འཇའ་ཚོན་རིས། །དབྱིངས་སྤྲོས་བྲལ་ངང་དུ་འདྲེས་
པའི་དཔྱིད། །ཞི་ཁྲོ་བོའི་གར་དུ་རྩེན་གྱུར་ཅིག །གནས་ངེས་མེད་རི་སུལ་འགྲིམ་
པ་ཡི། །ཚེ་བློས་བཏང་བློ་བཟང་ཤེས་རབ་ཀྱི། །ཡིད་མ་གཡེངས་རྩེ་གཅིག་
ཚུར་གསོན་དང་། །གང་ཤར་ཚོད་ཚིག་གི་ཕྲེང་བར་སྤེལ། །ང་སྒྲ་སྤྱིའི་སློབ་
གཉེར་ཞེན་པ་ཡི། །ཚིག་ཐ་སྙད་ངག་ནས་བསྐྱར་བ་ལས། །རང་སེམས་རྒྱུད་
གྱོང་བོར་ལུས་པའི་ཕྱིར། །གཞན་ཆོས་ལ་བསྐུལ་བ་མི་འོས་མོད། །ཁྱོད་དགེ་
བའི་བཤེས་ཀྱི་དངོས་བལྟས་ནས། །ས་ཐག་རིང་ཡུལ་ནས་ཡང་དང་ཡང་། །ཚེགས་
དཀའ་བས་བགྲོད་དེ་གཏན་མདུན་གྱི། །ལས་ཇི་ལྟར་སྒྲུབ་པ་ཞུ་འོ་སྐད། །རང་
ཁས་བླངས་སྡོམ་གསུམ་བཅས་མཚམས་ལ། བློ་ཞིབ་མོས་དཔྱད་ན་སྤང་བླང་
ཚུལ། །དུས་ད་ནས་ལག་ཏུ་ལེན་པ་ནི། །རྒྱལ་སྲས་བཅས་དགྱེས་པའི་མཆོད་
སྤྲིན་ཉིད། །ཚུལ་དེ་ཡང་བསླབ་བྱ་མི་ཤེས་པ། །སྡིག་ལྟུང་བ་འབྱུང་བའི་སྒོ་
ཡིན་པས། །ངས་སྔོམ་གསུམ་བསླབ་བྱ་ཡང་ཡང་བཤད། །དེ་བརྗེ ད་མེད་སྙིང་
གི་དཀྱིལ་དུ་ཆོངས། །ལམ་གཅིག་ཆོག་ཐུན་དྲུག་རྣལ་འབྱོར་དང་། །དཔལ་བྱང་
ཆུབ་ལམ་གྱི་རིམ་པའི་ཁྲིད། །ལྷ་གཤིན་རྗེའི་གཤེད་པོའི་བསྐྱེད་རྫོགས་སོགས།།
མི་ཁྱོད་ཀྱི་འདོད་པ་མ་ལུས་བསྐངས། །བདག་རང་ལ་ཉམས་མྱོང་མ་མཆིས་ཀྱང་།།
212



ཅོ་ནེ་བླ་མ་བློ་བཟང་རྒྱ་མཚོའི་གསུང་ལས་ལྟ་མགུར་གྱི་སྐོར།
ཕ་བླ་མའི་གསུང་ངག་ཚིག་གི་རིས། །ཟུར་མ་ཉམས་བློ་ལ་མཆིས་པ་རྣམས། །བློས་
གང་ལྕོགས་ཁྱོད་ཀྱི་རྣ་བར་བསྐྱལ། །ཚུལ་དེ་དག་ལས་གཞན་བསླབ་བྱ་ནི། །མི་
བོདག་ལ་བསྒོ་བ་ཅང་མ་མཆིས། །ད་འོན་ཀྱང་རི་ལ་འགྲོ་ཆོས་སུ། །ཚིག་ཉུང་
ངུ་ཙམ་ཞིག་འདི་སྐད་ལོ། །ཁྱེད་འདོད་པ་ཆུང་ཞིང་ཆོག་ཤེས་ངང་། །ཚེ་སྒྲུབ་
པ་མཉམ་པའི་དམ་བཅའ་ཡིས། །སླར་དབེན་པའི་རི་སུལ་སྙོག་པ་ལ། །བདག་
སེམས་པ་གཏིང་ནས་དགའ་མགུ་རངས། །ད་འོན་ཀྱང་སེམས་ཀྱི་འཆར་སྒོ་ནི།།
ཕྱོཊ་གཅིག་ཏུ་མི་གནས་གཡོ་བ་ཅན། །དོན་དེ་ཕྱིར་སྤྲོ་དགའི་བརྩོན་འགྲུས་ཀྱིས།།
སེམས་དམ་བཅའི་རི་མོ་བརྟན་པར་ཟུངས། །ཡོངས་འགྲོ་བའི་ཁམས་ནི་ཐ་དད་
ཅིང་། །བློའི་འཆར་སྒོ་སྣ་ཚོགས་རིས་མང་བས། །གཏན་དྲང་བོ་སྨྲས་ཀྱང་ཕོག་
ཐུག་འབྱུང་། །སུ་གང་དང་འགྲོགས་ཀྱང་སྨྲ་བ་སྐྱུངས། །དུས་ཀུན་ཏུ་རང་སེམས་
ལ་བརྟག་ནས། །སྐྱོན་སྣ་རེ་འགོག་པ་ཨེ་ནུས་དང་། །དཔལ་ཡོན་ཏན་སྣ་རེ་ཨེ་
སྐྱེ་ལྟོས། །དེ་གོམས་པས་མཐར་ཐུག་སྤངས་རྟོགས་འབྱུང༌། །གཞན་ལུས་ངག་
ཇི་ལྟར་འབད་ན་ཡང་། །བློ་མ་འགྱུར་བ་དེ་དགོས་ནུས་ཆུང་། །དོན་དེ་ཕྱིར་ཆོས་
ཀྱི་སྔོན་དུ་ནི། །ཡིད་འགྲོ་ཞིང་ཡིད་ནི་གཙོ་བར་གསུངས། །དཔལ་སངས་རྒྱས་
པ་ཡི་རང་ལུཊ་ལ། །ཆོས་སེམས་ཀྱི་སྟེང་ནས་སྒྲུབ་དགོས་པས། ་ །མིག་རྣ་བས་
འཛིན་པ་གཞན་དག་ལས། །ཁྱད་འཕགས་ཤིང་མཆོག་ཏུ་ཕྲ་བར་གསུངས།།ཚུལ་
དེ་ལྟར་ཡིད་ནི་གཙོ་ལགས་ཀྱང༌། །དུས་ད་ལྟ་རང་ཅག་ལས་དང་པོས། །ནང་
སེམས་སྟེ ང་དགེ་སྦྱོར་འོངས་ཐབས་སུ། །ཕྱིའི་ལུས་ངག་དགེ་ལའང་འབད་པ་
གནད། །སེམས་སྐྱོན་དང་ཡོན་ཏན་སྤང་བླང་ལ། །ཐབས་དུ་མས་གོམས་འདྲིས་
བྱེད་དགོས་པར། །བཀའ་མདོ་རྒྱུད་གཞུང་ལུགས་ཡོད་དོ་ཅོག །དོན་གཅིག་པོ་
འདི་ལ་གཞོལ་ཞིང་འབབ། །སེམས་ཉེ ས་པས་བཅིངས་གྲོལ་འཁོར་འདས་སུ།།
213



ཅོ་ནེ་བླ་མ་བློ་བཟང་རྒྱ་མཚོའི་གསུང་ལས་ལྟ་མགུར་གྱི་སྐོར།
འཇོག་དགོས་པའི་གནད་འདི་མ་གོ་ན། །དཔལ་བདེ་འདོད་སྡུག་བསྔལ་གཞོམ་
འདོད་ཀྱང༌། །ལར་མི་འདོད་འབྲས་བུ་ལྡོག་སྟེ་འབྱུང་། །ཡོངས་རྒྱུ་སྡེ་རྒྱ་མཚོའི་
དྭངས་མའི་བཅུད། །དཔལ་བདེ་གསང་འཇིགས་གསུམ་ཆོ་ག་ཡང༌། །ཚིག་
བརྗེད་མེད་ངག་ནས་ཤར་སྦྱངས་དང་། །བློས་གང་ལྕོགས་ཤར་བསྒོམ་བྱེད་ལ་འབུངས།།
སྒོས་རང་ཅག་ཁ་བ་ཅན་ལྗོངས་འདིར། །ལྷ་ཐུགས་རྗེ་ཆེན་པོར་འབྲེལ་ཟབ་པས།
གཟུངས་ཡི་གེ་དྲུག་མའི་བསྒོམ་བཟླས་ཀྱིས། །ཡོངས་རྒྱལ་བའི་ཐུགས་རྒྱུད་
བསྐུལ་ལ་རེམ། །དུས་ད་ལྟ་སྙིགས་མའི་མཐར་ཐུག་པས། །ཆོས་ལུང་རྟོགས་
བསྟན་འཛིན་སྐད་པོ་ཡང་། །སྟོབས་འབྱོར་བས་དྲེགས་ལ་རེ་བ་ནི། །ཡིད་སེམས་
པ་གཏིང་ནས་སྐྱོ་བའི་གནས། །དོན་དེ་ཕྱིར་སྤྲང་འཁྱམས་རི་བ་ཡིས། །གྱོང་
ལྟོ་གོས་གཉིས་ལ་བསྐུར་དགོས་པས། །ཚེ་འདི་སྣང་བྱ་བཞག་འཕྱུག་འདྲ་ཡང་།།
ཕུགས་གཏན་གྱི་མདུན་མ་འཚེངས་པར་འགྱུར། །གཞིའི་སྣང་གྲགས་རིག་གསུམ་
བླ་མ་ལྷའི། །དཔལ་གསང་གསུམ་རྡོ་རྗེའི་ངོ་བོ་རུ། །དབྱིངས་སྤྲོས་བྲལ་ངང་
དུ་བསྲེས་པའི་བྱིན། །རྒྱུན་ཆད་མེད་སྙིང་གི་བཅུད་དུ་ཕོབས། །གནས་མི་མེད་
བྲག་གི་ཕུག་པ་རུ། །ལྷ་བླ་མའི་རྣལ་འབྱོར་ལེགས་བསྐྱངས་ཏེ། །ལམ་གཅིག་
ཆོག་གདམས་པའི་རྒྱལ་བོ་ཡིས། །ཕུགས་བཙན་ས་ཟིན་པར་གྱིས་ཤིག་བུ། །གཏམ་
དེ་སྐད་བསྙད་པའི་རྣམ་དཀར་གྱིས། །ལམ་ཐུན་མོང་ངེས་འབྱུང་བྱང་ཆུབ་སེམས།།
བལྟ་དཀའ་ཞིང་རྟོགས་དཀའི་ལྟ་བ་དང་། །མཆོག་རིམ་གཉིས་ཉམས་སུ་བསྟར་
བར་ཤོག །ཅེས་རྟོག་གེ་ཁ་བཤད་མཁན་གྱིས་ཕན་པར་སྨྲ་བའི་ཚིག་ཆིག་རི་པ་དཔའ་བོ་རི་ལ་འགྲོ་བའི་རྫོངས་ཆོས་
ཞེས་བྱ་བ་འདི་ཡང་རང་གི་དགེ་ཕྲུག་བློ་བཟང་ཤེས་རབ་ཅེས་བྱ་བ་རྨ་ཆེན་གངས་ཀྱི་རི་སུལ། གནས་མཆོག་བྲག་དཀར་སྤྲེལ་
རྫོང་། མཚོ་སྙིང་མཧཱ་དེ་བ། རོང་བོ་གྲུབ་པའི་གནས་བརྒྱད་སོགས་སུ་སྒྲུབ་པ་ལ་གཞོལ་ཞིང་ལོ་གཉིས་གསུམ་རེའི་མཚམས་
སུ་ཉོན་མོངས་ཀྱི་འཁོལ་བོར་གྱུར་བ་བདག་ལའང་བོང་བ་གསེར་མཐོང་གིས་དགེ་བའི་བཤེས་གཉེན་གྱི་འདུ་ཤེས་བཞག་སྟེ་
བར་
214



--
---
ཅོ་ནེ་བླ་མ་བློ་བཟང་རྒྱ་མཚོའི་གསུང་ལས་ལྟ་མགུར་གྱི་སྐོར།
ཕྲད་དུ་འོངས་པའི་ལོན་གསུམ་པའི་སྐབས་སུ། སླར་རི་ལ་འགྲོ་ཁར་བསླབ་བྱ་ཞིག་དགོས་ཞེས་བསྐུལ་བའི་ངོར་ཡུལ་ལྷོ་
ཕྱོགས་ཆོས་དཔལ་ཞིང་དུ་སྐྱེས་པའི་འདུ་གསུམ་པ་སུ་དྷི་ས་རར་འབོད་པས་ཆོས་གྲྭ་ཆེན་པོ་དཔལ་ལྡན་བཀྲ་ཤིས་འཁྱིལ་གྱི་ཁྲི་
ཆེན་སྟག་ལུང་སྤྲུལ་བའི་སྐུའི་གཟིམས་ཆུང་དུ་ཤར་མར་སྤེལ་བའོ། །
༄༅། །རྟག་འཛིན་གཉིད་དུ་ཡུར་ལས་སློང་བྱེད་བརྗོད་པ་དོན་
ལྡན་གཏམ་གྱི་རྔ་བོ་ཆེ་ཞེས་བྱ་བ་བཞུགས་སོ། །
ན་མོ་གུ་རུ་ཨཱརྱ་ལོ་ཀེ་ཤཱ་རཱ་ཡ། མཁའ་ཁྱབ་ཆོསཀྱི་དབྱིངས་སུ་འདྲེས་
པ་ཡི། །རྒྱལ་ཀུན་གསང་གསུམ་རྡོ་རྗེ་སྒྲ་དྲའི་གྲ། །བདག་ཅག་མགོན་དུ་ལེགས་
སྒྱུར་ལྔ་རིག་པ། །ཡབ་གཅིག་ངག་དབང་ཐུབ་བསྟན་རྒྱ་མཚོས་སྐྱོངས། །ཀྱེ་
ཧོ་འདི་སྣང་བྱ་བ་ཆུ་གཉེར་ལ། །ཆགས་ཏེ་འདི་ནི་བྱས་ཟིན་ད་འདི་བྱ། །དེ་དག་
བྱས་ནས་སླར་ཡང་འདི་བྱ་ཞེས། །ལོ་བརྒྱའི་ས་བཅད་བཀྲམ་ཁྱོད་མ་འཁྲུལ་ལམ།།
སྔོན་ཚེ་མ་ཡི་མངལ་དུ་སྐྱེས་པ་ཡི། །སྲིད་པའི་དངོས་པོ་གྲུབ་པ་དེ་ནས་བཟུང་།།
རི་གཟར་འབབ་ཆུ་བཞིན་དུ་སྐད་ཅིག་ཀྱང༌། །མི་སྡོད་ཚེ་འདི་འཆི་བའི་གནས་
སུ་སྙེག །ཡ་མཐའ་མེད་པའི་དུས་ནས་ད་ལྟའི་བར། །སྐྱེ་འཆི་གཅིག་ནས་གཅིག་
ཏུ་བརྒྱུད་པའི་ལུས། །ཀུན་ཀྱང་དོར་བའི་ངང་ཚུལ་ཤེས་བཞིན་དུ། །ད་དུང་མི་
སྐྱོ་འདིར་ཞེན་འཁྲུལ་ཚབས་ཆེ། །ཚེ་རབས་གཏན་གྱི་གྲོགས་གཅིག་རྣམ་དཀར་
ལས། །འགྲོག་བདེ་བསླུ་མེད་དམ་ཆོས་བཏང་བྱས་ནས། །གློག་གི་གར་མཁན་
ལས་ཀྱང་གཡོ་བ་ཡི། །འདི་སྣང་ལྟོ་གོས་གཏམ་ལ་ཆགས་འདིས་སྐྱོ། །རི་
གཟར་ངོས་ཀྱི་འབབ་ཆུའི་རྒྱུན་བཞིན་དུ། །ཚེ་འདི་ལོ་ཟླ་ཞག་དུས་སྐད་ཅིག་གིས།།
མྱུར་མགྱོགས་འདའ་བའི་ངང་ཚུལ་ལ་གཞོལ་འདིས། །ལྔ་ཕུང་ཚོགས་པའི་འཇའ་
215



ཅོ་ནེ་བླ་མ་བློ་བཟང་རྒྱ་མཚོའི་གསུང་ལས་ལྟ་མགུར་གྱི་སྐོར། །
འདིའང་ཡལ་ལ་ཉེ། །གཅིག་ནས་གཅིག་ཏུ་བརྒྱུད་པའི་ཕ་དང་མའི། །ས་བོན་
མི་གཙང་ཀུན་འདྲེས་ཉེར་ལེན་ལ། །འབྱུང་བཞིས་བསྐྱེད་ཅིང་འཕེལ་ཏེ་ཆེར་རྙིང་
བ༑ ༑སྒྱུ་ལུས་མཐོ་ཡོར་འདི་ཡང་འགྱེལ་ལ་ཁད། །ཐང་གཅིག་བརྙན་པོར་ཞུས་
པ་སྒྱུ་མའི་ལུས། །གསལ་རིག་སེམས་ཀྱིས་ནམ་ཞིག་འདོར་འགྱུར་ཞེས། །ཕྱི་
མའི་གྲངས་མཐའ་བགྲངས་ལ་ཆས་འདྲ་བའི། །འབྱུང་རྔུབས་དབུགས་ཀྱི་རྒྱུ་བའང་
ཆད་ལ་ཁད། །ཀྱེ་ཧོ་སྐྱེས་པའི་ཉིན་མོ་ནས་བཟུང་སྟེ། །མི་རྟག་ཤ་ཟས་འཇབ་
ཅིང་རྗེས་བསྙེགས་ན། །མཆོངས་སྟབས་གཅིག་གིས་འཐིབས་ཀྱིས་མནན་བྱས་
ནས། །བརྩེ་མེད་མཆེ་བས་ནམ་འདེགས་ཨ་ཙ་མ། །མི་རྟག་སྲིན་པོ་བཞད་པའི་
ཚེམས་བར་ན། །བག་ཡངས་སྐྱིད་ཉལ་བྱེད་པའི་བསམ་བརླག་ཁྱོད། །དོ་ནུབ་
ལ་ཡང་ལྡད་པར་མི་འགྱུར་བའི། །དཔའ་གདེངས་ཅི་འཚལ་སོས་བདེ་ངང་རིང་
འཁྲུལ། །དམྱལ་བའི་མེ་དོང་མདུན་ན་འདུག་བཞིན་དུ། །རྒྱུགས་ཅིང་མཆོངས་
པས་འགྲོ་བ་བྱིས་པའི་སེམས། །བྱ་བའི་གོམ་འགྲོས་འདེགས་འཇོག་རྩེན་པའི་
སར། །དོགས་ཟོན་ཅུང་ཞིག་བྱས་ན་མི་ལེགས་སམ། །འཕེན་འགྲུབ་རྒྱུ་ཡིས་
ས་བོན་སྨིན་པ་ལས། །འཕང་འབྲས་གྱུར་བའི་བུད་ཤིང་ཁོ་ལག་རྫོགས། །སྡུག་
བསྔལ་གསུམ་གྱི་མེ་ལྕེ་དྲག་འབར་བས། །ཡང་ཡང་བསྲེགས་པའི་ཚུལ་འདིས་
མི་སྐྱོ་འམ། །ཁམས་གསུམ་འཁོར་བ་དྲི་ཟའི་གྲོང་ཁྱེར་དུ། །བདེ་སྡུག་འགྱུར་
བའི་གློག་གི་གར་མཁན་མ།། ཇི་ལྟར་རྩེན་ཀྱང་ཕྱི་མཐའ་ནམ་མཁའི་འཇའ། །ཟིན་
པ་མེད་འདིས་མི་སྐྱོ་ལས་ཀྱིས་གནོངས། །བདེ་གཤེགས་གསུང་གི་གསང་བ་ནོར་
གྱི་དཔྱ། །ཡོད་དགུའི་གཅེས་པ་ཟབ་མོ་རྟེན་འབྱུང་ཚུལ།། བདེན་བཞིའི་མཛོད་
ཀྱི་སྒོ་འཕར་དམ་པོ་བརྒྱ། །འབྱེད་བྱེད་ལྡེ་འཕྲུལ་མི་རྟག་རགས་ཕྲ་ཉིད། །དེ་
ཕྱིར་ཕྱི་བཤོལ་སྤངས་ཏེ་ད་ནས་བཟུང་། །མི་རྟག་འཆི་བ་དྲན་པའི་སྐུལ་ལྕག་འདིས།།
216



ཅོ་ནེ་བླ་མ་བློ་བཟང་རྒྱ་མཚོའི་གསུང་ལས་ལྟ་མགུར་གྱི་སྐོར།
ལན་བརྒྱ་ཕྲག་ཏུ་བཅུན་ཏེ་སེམས་ཀྱི་རྟ། །སྔོན་བྱོན་དམ་པའི་གཤེགས་བཤུལ་བགྲོད་
པར་རིགས། །བརྗོད་པ་དོན་ལྡན་གཏམ་གྱི་རྔ་བོ་ཆེ། །དྲི་མེད་ཚིག་གི་ཤེད་ཀྱིས་
བརྡུང་བའི་སྒྲས། །རྟག་འཛིན་གཉིད་དུ་ཡུར་ལས་མྱུར་བསླངས་ཏེ། །ཞི་བསིལ་
སྙིང་ལ་སྐྲུན་པའི་རྒྱུ་གྱུར་ཅིག །དེ་ལྟར་འགལ་འདུའི་ཕུང་བོ་ངག་ནས་ནི། །ཆོས་
ཀྱི་ཉིང་ཁུ་གཞན་ལ་འདོམས་ཟོལ་བྱེད། །རང་སེམས་ཆོས་ཀྱི་མ་སྨིན་ཆུ་རྡོ་བཞིན།།
གྱོང་བོར་ལུས་དེས་སྐྱོ་བའི་དབྱངས་འདི་ཐལ། །སྡེབ་ལེགས་ཚིག་སྦྱོར་སྤེལ་ལ་
བློ་གྲོས་རྩལ། །མི་འཇིགས་སྤོབས་པ་བཟང་བོ་ཡོད་མདོག་ཁ། །གཏན་མུན་
ཤེས་རྒྱ་ཆུང་བས་ཕྱི་མ་རུ། །འགྲོ་ཆས་ལྷ་ལམ་མཚོ་སྐྱེས་སྤུན་དེས་བྲིས། །ཞེས་
རྟག་འཛིན་གཉིད་དུ་ཡུར་ལས་སློང་བྱེད་བརྗོད་པ་དོན་ལྡན་གཏམ་གྱི་རྔ་བོ་ཆེ་ཞེས་བྱ་བ་འདི་ཡང་ཆོས་གྲྭ་ཆེན་པོ་བཀྲ་ཤིས་ལྷུན་
པོར་གཞན་དོན་ལྟར་སྣང་གི་ཕྱིས་འབྱུང་ས་བཅད་མང་བོ་བཀྲམ་སྟེ་གཡེང་བས་འཁྱེར་སྐབས་དྲན་པས་ཟིན་ཏེ་ཤཱཀྱའི་དགེ་སྦྱོང་
བློབང་རྒྱ་མཚོ་སྤྲིན་ཞེས་བྱ་བས་རང་ལ་བསྐུལ་ལྕག་བཏབ་པོ། །
༄༅། །བློ་གཅིག་དྲིལ་གྱིས་མདུན་མ་ལེགས་སྙམ་པའི་དགའ་
བས་བསྐྱོད་དེ་སྐྱིད་པའི་སྣང་གླུ་ཁབ་ཀྱི་བུ་ག་ནམ་མཁའི་རྒྱ་
ཁྱོན་དུ་སྒྲོག་པའི་ཅ་ཅོ་ཞེས་བྱ་བཞུགས་སོ།།
ན་མོ་གུ་རུ་ཨཱརྱ་ལོ་ཀེ་ཤཱ་རཱ་ཡ། ཡོངས་རྒྱལ་ཀུན་གྱིན་གསང་གསུམ་
རྡོ་རྗེའི་དངོས། །སྐུ་ངུར་སྨྲིག་གི་གོས་འཆང་ཞང་སྟོན་རྗེ། །འབངས་མོས་གུས་
ཀྱི་རྣལ་འབྱོར་སྐྱོང་བ་ཡི། །སྙིང་ཆོས་འཁོར་ཀྱི་པདྨོར་རྟག་ཏུ་རོལ། །ང་གཞོན་
དུས་ནས་སྔོན་གོམས་བག་ཆགས་ཀྱིས། །འཕྲལ་འཇིག་རྟེན་གྱི་ཕྱོགས་སུ་བློ་མ་
གཞོལ། །དཔལ་ལྷ་ཆོས་ལ་ཡིད་རབ་དབང་མེད་གཡོས། །ད་མི་ཆོས་ཀུན་ཞར་
217



ཅོ་ནེ་བླ་མ་བློ་བཟང་རྒྱ་མཚོའི་གསུང་ལས་ལྟ་མགུར་གྱི་སྐོར། །
ལ་འབྱུང་གིན་གདའ། །ང་མཆོར་འདོད་ཀྱི་གོས་བཟང་མ་བསགས་ཀྱང་། །གཞན་
འབད་རྩོལ་གྱིས་བསྒྲུབས་པའི་རྒྱུ་མདོག་བཟང་། །གོས་གང་ལེགས་ཀྱིས་ལུས་
པོ་གཏུམས་གྱིན་གདའ། །འདི་ལྷ་ཆོས་ཀྱི་བཀའ་དྲིན་ལོས་ཡིན་སྙམ། །ང་ཟ་
འདོད་ཀྱིས་སྣོད་ཟད་བྱ་ན་དང༌། །གཡོག་བྱན་པོ་སོགས་འབད་པས་མ་བསྒྲུབས་
ཀྱང་། །ཟས་ཞིམ་དགུ་ཀུན་ཁ་ལ་སྟབ་གྱིན་འདུག །འདི་ལྷ་ཆོས་ཀྱི་བཀའ་དྲིན་
ལོས་ཡིན་སྙམ། །ང་སྐྱིད་འདོད་ཀྱིས་ཁང་ལས་མ་བྱས་ཀྱང་། །གཞན་དཀའ་
ཚེགས་ཀྱིས་ཕུབ་པའི་ཁང་བརྩེགས་སུ། །ལོངས་ཅི་དགའ་རུ་སྤྱོད་ཅིང་གནས་
པ་བྱུང་། །འདི་ལྷ་ཆོས་ཀྱི་བཀའ་དྲིན་ལོས་ཡིན་སྙམ། །ང་རྒྱུགས་འདོད་ཀྱིས་
རྟ་བཟང་མ་ཉོས་ཀྱང་། །རྟ་བང་མྱུར་གྱི་གོམ་འགྲོས་གང་བདེ་ཀུན། །རང་གང་
འདོད་དུ་སྤོར་ལེན་བྱེད་རྒྱུ་བྱུང་། །འདི་ལྷ་ཆོས་ཀྱི་བཀའ་དྲིན་ལོས་ཡིན་སྙམ། །ང་
ཆེ་འདོད་ཀྱིས་མི་ཆེན་བླ་ཆེན་དྲུང༌། །ཐབས་སྣ་ཚོགས་ཀྱིས་འཚངས་ཀ་མ་བྱས་
ཀྱང་། །ཁོང་ཆེན་པོ་ཀུན་རྩིས་མཐོང་ཆེ་པ་བྱུང༌། །འདི་ལྷ་ཆོས་ཀྱི་བཀའ་དྲིན་
ལོས་ཡིན་སྙམ། །ང་ཁེ་འདོད་ཀྱིས་གྲགས་པ་མ་བསྒྲུབས་ཀྱང་། །མིང་སྙན་
གྲགས་ཀྱིས་ན་མཉམ་ཕྲག་དོག་ཅན། །གཞན་ཡིད་ཀ་རུ་མི་འོངས་རྒྱང་སྐད་བྱུང་།།
འདི་ལྷ་ཆོས་ཀྱི་བཀའ་དྲིན་ལོས་ཡིན་སྙམ། །ང་དཔོན་འོད་ཀྱིས་གཡོག་འཁོར་
མ་བསྡུས་ཀྱང་། །གླ་ལྟོ་གོས་ཀྱི་འགྲོ་སྒོ་མེད་པ་ཡིས། །གཡོག་མངགས་བདེ་
ཡི་ཚེགས་ཡང་འདི་དག་བྱུང་། །འདི་ལྷ་ཆོས་ཀྱི་བཀའ་དྲིན་ལོས་ཡིན་སྙམ། །ང་
ཉེས་མེད་ཀྱི་རྔ་ཆུང་གནམ་དཔྱངས་ནས། །ལག་དལ་མེད་ཀྱི་སྐོར་བརྡུང་མ་བྱས་
ཀྱང༌། །རང་མལ་ས་ནས་གཞན་གྱི་ཞབས་ཏོག་ལེན། །འདི་ལྷ་ཆོས་ཀྱི་བཀའ་
དྲིན་ལོས་ཡིན་སྙམ། །ང་ཉིན་རེ་བཞིན་ཕེབས་བཞུད་ཞབས་འབྲིང་ལ། །གཞན་
སྦྲ་ཁྱིམ་དུ་འཛུལ་དགོས་མ་བྱུང་ཡང༌། །ཡོངས་གྲྭ་འབུལ་གྱི་སྐལ་བའི་ཕུད་ལ་
218



ཅོ་ནེ་བླ་མ་བློ་བཟང་རྒྱ་མཚོའི་གསུང་ལས་ལྟ་མགུར་གྱི་སྐོར།
དབང་། །འདི་ལྷ་ཆོས་ཀྱི་བཀའ་དྲིན་ལོས་ཡིན་སྙམ། །ང་གཤོམ་འདོད་ཀྱི་ཆས་
ཀ་མ་བསྒྲིགས་ཀྱང་། །ཆས་གང་ལེགས་ཀྱི་ཡོད་སྤྱད་གང་དགོས་རྣམས། །རང་
གང་འདོད་དུ་ལོངས་སུ་སྤྱོད་རྒྱུ་བྱུང་། །འདི་ལྷ་ཆོས་ཀྱི་བཀའ་དྲིན་ལོས་ཡིན་སྙམ།།
ང་རྣོ་མཐིང་གི་ཤོ་མོ་མ་བསྒྲུབས་ཀྱང་། །ལས་བྱ་བཞག་ཀུན་རིགས་པས་གཏན་
འབེབས་པས། །མི་གཞན་དག་གི་གྲོས་ཕུགས་འདྲི་སར་གྱུར། །འདི་ལྷ་ཆོས་
ཀྱི་བཀའ་དྲིན་ལོས་ཡིན་སྙམ། །ང་གཉའ་ལྟག་ཏུ་ཁུར་དྲོགས་མ་བཅིངས་ཀྱང་།།
ཡུལ་ལྷོ་བྱང་གི་དགོན་སྡེ་གནས་ཁང་མཚོ། །སྐུ་ཡིག་འབྲུ་སོགས་རང་བྱོན་གནས་
མང་མཇལ། །འདི་ལྷ་ཆོས་ཀྱི་བཀའ་དྲིན་ལོས་ཡིན་སྙམ། །ང་རང་དོན་གྱི་རྒྱལ་
ས་ཟིན་མིན་ཡང་། །མ་མཁའ་ཁྱབ་ཀྱི་འགྲོ་ལ་དམིགས་པའི་བློས། །སེམས་
རྒྱ་ཆེན་གྱི་སྨོན་ལམ་ནན་ཏན་བཏབ། །འདི་ལྷ་ཆོས་ཀྱི་བཀའ་དྲིན་ལོས་ཡིན་སྙམ།།
ང་རྐང་འགྲོས་ཀྱིས་བྱིན་པ་འདར་མིན་པར། །རི་གང་ལེགས་དང་གང་མཐོའི་དབུ་
རུ། །རྟ་ཅང་ཤེས་ཀྱིས་བང་གིས་བགྲོད་ནས་ཕྱིན། །འདི་ལྷ་ཆོས་ཀྱི་བཀའ་
དྲིན་ལོས་ཡིན་སྙམ། །ང་ཆུ་བུར་གྱི་མིག་གིས་མངོན་མཐོང་བའི། །ཡུལ་ཕྱོགས་
བྲལ་གྱི་མི་དང་མི་མིན་ལ། །སྒོས་ཆེད་དམིགས་ཀྱི་འབྲེལ་པ་གང་ཞོག་བྱས། །འདི་
གྷ་ཆོས་ཀྱི་བཀའ་དྲིན་ལོས་ཡིན་སྙམ། །ང་ལོང་མེད་དང་ཡིད་འབྱུང་བརྩེ་བ་ཡི།།
བོ་རྣལ་མ་ཞིག་སྐྱེས་པ་མ་ལགས་ཀྱང་། །ཕལ་གཞན་དག་དང་འཆར་སྒོ་མི་འདྲ་
བྱུང་། །འདི་ལྷ་ཆོས་ཀྱི་བཀའ་དྲིན་ལོས་ཡིན་སྙམ། །ཆོས་ཐོས་བསམ་གྱི་གནས་
ཞབས་འབྲས་བུ་ཡང་། །དཔལ་དགོས་འདོད་ཀུན་ཞར་ལ་འབྱུང་བའི་ཚུལ། །ད་
མཐོང་ཆོས་སུ་མྱོང་ལུགས་འདི་ལྟར་ན། །ཕུགས་ཕན་ཡོན་ཀུན་བསམ་ཐག་ཅི་
ཞིག་ཡོད། །ལར་སྒོམ་སྒྲུབ་ཀྱིས་ཚུལ་བཞིན་ཉམས་བསྟར་ན། །འཕྲུལ་བསམ་
གཏན་གྱི་བདེ་བས་ལུས་སེམས་ཚིམ། །ཕུགས་ཟག་མེད་ཀྱི་དགའ་བདེ ར་རྟག་
219



ཅོ་ནེ་བླ་མ་བློ་བཟང་རྒྱ་མཚོའི་གསུང་ལས་ལྟ་མགུར་གྱི་སྐོར།
ཏུ་རོལ། །ཡོངས་མཁའ་ཁྱབ་ཀྱི་འགྲོ་དོན་ལྷུན་གྱིས་གྲུབ། །ཅེས་བློ་གཅིག་དྲིལ་གྱིས་
མདུན་མ་ལེགས་སྙམ་པའི་དགའ་བས་བསྐྱོད་དེ་སྐྱིད་པའི་སྣང་གླུ་ཁབ་ཀྱི་བུ་ག་ནམ་མཁའི་རྒྱ་ཁྱོན་དུ་སྒྲོག་པའི་ཅ་ཅོ་ཞེས་བྱ་འདི་
ནི༑ རིགས་པ་སྨྲ་བ་བློ་བཟང་རྒྱ་མཚོ་སྤྲིན་གཙུག་ལག་ཆོས་ཀྱི་འདོད་འཇོར་འབོད་པས་མདོ་སྨད་ལྷོ་ཕྱོགས་ཀྱི་རྒྱུད་ཤིས་ཚང་
སྟོད་ཀྱི་སའི་ཆ་མགོ་མང་ཞེས་པའི་སྒྲར་ཐོག་ཏུ་རང་གཞན་གྱི་སྣང་ཚུལ་དུམས་རྐྱེན་བྱས་པ་ལ་བརྟེན་ནས་ཅ་ཅོར་བསྒྲགས་པའོ།།
༄༅། །རྣམ་དཀར་གྱི་གྲུ་བོར་སྨོན་པའི་དར་ཆེན་བཙུགས་པ་
འདུན་སྟོབས་མཐུན་པའི་རླུང་གིས་ཞི་བ་མཆོག་གི་ཕྱོགས་
སུ་བསྐྱོད་པའི་འཕྲུལ་འདེགས་ཀྱི་བདེན་ཚིག་
ཅེས་བྱ་བ་བཞུགས་སོ། །
ན་མོ་གུ་རུ་བཛྲ་དྷ་རཱ་ཡ། ཡེ་ཤེས་རྣམ་ལྔའི་རང་མདངས་འཇའ་ཚོན་གྱི་
རི་མོ། །མཐའ་བྲལ་ཆོས་དབྱིངས་ངང་དུ་རོ་མཉམ་གྱི་རང་རྩལ། །དག་པའི་
བརྟན་གཡོའི་བཀོད་པ་ཇི་འདོད་དུ་སྒྱུར་བའི། །ཁྱབ་བདག་གདོད་མའི་མགོན་པོ་
སྙིང་དབུས་སུ་བཞུགས་ཤིག །རྒྱལ་བ་རྒྱ་མཚོའི་ཚོམ་བུ་དྲིན་ཅན་གྱི་བླ་མར། །སྙིང་
ནས་གུས་པའི་རྣལ་འབྱོར་བརྩོན་ཁུལ་དུ་མཆིས་ཀྱང༌། །བཀའ་དང་རྒྱབ་འགལ་
ཤ་དག་སྒྲུབ་པ་ཡི་གནོངས་པས། །སྲས་བཅས་རྒྱལ་བའི་དཀྱིལ་འཁོར་དགྱེས་ནུས་
ཤིག་བྱུང་ན། །སྟབས་ལེགས་ཙམ་གྱི་དལ་འབྱོར་རྟེན་བཟང་འདི་ཐོབ་ནས། །ངུར་
སྨྲིག་རྒྱལ་མཚན་ལུས་ལ་འཆང་བ་ཞིག་བྱུང་ཡང་། །དྲན་ཤེས་གཉེན་པོའི་མཐུ་
དཔུང་ཞན་པ་ཡི་སྐྱོན་གྱིས། །སླར་ཡང་འཁོར་བའི་གཏིང་རྡོར་གྱུར་པ་འདིས་སྐྱོ་
བ༑ ༑བཀའ་དྲིན་འཁོར་མཐའ་བྲལ་བའི་དེད་དཔོན་གྱིས་བསྐྱབས་ཤིང་། །དལ་
འབྱོར་མི་ཡི་ལུས་རྟེན་གྲུ་གཟིངས་འདི་རྙེ ད་དུས། །རྣམ་དཀར་ཚོགས་གཉིས་
220



ཅོ་ནེ་བླ་མ་བློ་བཟང་རྒྱ་མཚོའི་གསུང་ལས་ལྟ་མགུར་གྱི་སྐོར།
དྲུང་དར་མཐུན་ཕྱོགས་སུ་གཡོ་ཞིང་། །འཁོར་བ་དུག་གི་མཚོ་ཆེན་བརྒལ་བ་ཞིག་
བྱུང་ན། །མཚན་ལྡན་བཤེས་གཉེན་དམ་པའི་ཞབས་པད་ལ་གཏུགས་ནས། །ལུང་
ཆོས་བདུད་རྩི་གང་འདོད་ངོམ་མེད་དུ་མྱང་ཡང་། །འདི་སྣང་ཆོས་བརྒྱད་བྱ་བའི་
གཞན་དབང་དུ་གྱུར་ནས། །ཐོས་དོན་སྒྲུབ་པའི་སྐལ་བ་ཞན་པ་འདིས་སྐྱོ་བ། །མི་
མེད་དབེན་པའི་གནས་སུ་བསེ་རུ་ལྟར་གནས་ཏེ། །མང་ཐོས་ནོར་བུ་མཆོག་གི་
བྱི་དོར་ལ་བརྩོན་ཞིང་། །སྒོམ་སྒྲུབ་རྒྱལ་མཚན་རྩེ་རུ་མཆོད་བཀུར་ལ་འབད་པས།།
དགོས་དགུ་ཆར་དུ་བསྙིལ་བའི་སྐལ་བཟང་ཞིག་བྱུང་ན། །སྲས་བཅས་རྒྱལ་བའི་
སྤྱན་སྔར་འགྲོ་ཀུན་གྱི་དོན་དུ། །སྨོན་འཇུག་བྱང་ཆུབ་སེམས་ཀྱི་སྡོམ་པ་ཞིག་མནོས་
ཀྱང་། །རང་ཉིད་གཅེས་འཛིན་འགོང་བོ་སྙིང་ཕུགས་སུ་ཞུགས་པས། །གཞན་
ཕན་ཡིད་ལ་སེམས་སྐབས་མེད་པ་འདིས་སྐྱོ་བ། །ད་ནས་ཐེག་པ་མཆོག་གི་བརྟུལ་
ཞུགས་ལ་གནས་ཏེ། །བསམ་སྦྱོར་མཐའ་དག་མཁའ་མཉམ་འགྲོ་བ་ཡི་དོན་ལས།།
གཞན་དུ་གཡེལ་བ་མེད་པའི་ཡིད་དམ་གྱི་སྒོ་ནས། །སྲས་བཅས་རྒྱལ་བའི་བཤུལ་
ལམ་འགྲིམ་པ་ཞིག་བྱུང་ན། །སྲིད་པའི་འཕྲུལ་འཁོར་གཞིག་ཕྱིར་མཐའ་བྲལ་གྱི་
གནས་ལུགས། །ཕྲ་ཞིབ་རིགས་པའི་ལམ་བརྟེན་འཚོལ་ཁུལ་དུ་བྱས་ཀྱང་། །ངར་
འཛིན་གདོན་ཆེན་སྙིང་ལ་ཐོག་མེད་ནས་ཞུགས་པས། །དངོས་འཛིན་འཁྲུལ་པ་
ཕྱིར་ཞིང་འཕེལ་ལུགས་འདིས་སྐྱོ་བ། །ཕྱི་ནང་གྲུབ་མཐས་བརྟག་པའི་ཀུན་བཏགས་
ཀྱི་འཛིན་ཚུལ། །རིམ་བཞིན་ཇེ་ཕྲར་སོང་བའི་རིགས་ལམ་གྱིས་བསལ་ཏེ། །སྲིད་
པའི་ནད་བརྒྱ་དྲུངས་འབྱིན་རྟེན་འབྱུང་གི་དེ་ཉིད། །ཇི་བཞིན་རྗེན་པར་མཐོང་བའི་
སྐལ་བཟང་ཞིག་བྱུང་ན། །གསང་བ་མཆོག་གི་ཐེག་པའི་ཆོས་སྒོ་རུ་ཞུགས་ནས།།
རྒྱུད་སྡེ་རྣམ་བཞིའི་དབང་བསྐུར་གང་འདོད་དུ་ཉན་ཡང་། །དམ་ཚིག་སྡོམ་པ་
བློ་ཡིས་ཕར་རྒྱབ་ཏུ་བཞག་པས། །མནར་མེད་དམྱལ་བའི་བུད་ཤིང་གྱུར་པ་འདིས་
221



ཅོ་ནེ་བླ་མ་བློ་བཟང་རྒྱ་མཚོའི་གསུང་ལས་ལྟ་མགུར་གྱི་སྐོར།
སྐྱོ་བ། །ད་ནི་རང་སེམས་འདི་ལ་བྱ་ར་ཞིག་བྱས་ནས། །སྔོམ་གསུམ་བཅས་
འགལ་ཕྲ་རགས་བཤགས་འོས་ཀུན་མཐོལ་ཏེ། །ཕྱིན་ཆད་སྲོག་ལ་བབས་ཀྱང་སྡོམ་
སེམས་ཀྱི་ངང་ནས། །རང་རྒྱུད་བསླབ་པར་གཅེས་སྤྲས་བྱེད་པ་ཞིག་བྱུང་ན། །གང་
སྣང་བདེ་བ་ཆེན་པོའི་རྣམ་རོལ་དུ་མོས་ཏེ། །སྣོད་བཅུད་དག་པའི་འཁོར་ལོར་གོམས་
འདྲིས་སུ་བྱས་ཀྱང་། །ཐ་མལ་སྣང་ཞེན་རིང་ནས་ཨ་འཐས་སུ་སོང་བས། །བསྐྱེད་
རིམ་རྣལ་འབྱོར་འབྱོངས་སྐབས་མེད་པ་འདིས་སྐྱོ་བ། །བདེ་སྟོང་གཉིས་སུ་མེད་
པའི་ཏིང་འཛིན་གྱི་འཆར་སྒོ། །རྟེན་དང་བརྟེན་པའི་དཀྱིལ་འཁོར་དབང་གཞུ་ལྟར་
བཀྲ་བའི། །ངོ་མཚར་སྣང་བརྙན་མཆོག་གི་ལྟད་མོ་ལ་གཡེང་སྟེ། །ཐ་མལ་
སྣང་ཞེན་རྒྱ་ལས་གྲོལ་བ་ཞིག་བྱུང་ན། །མ་བཅོས་རྡོ་རྗེའི་ཕོ་བྲང་ཆོས་འཁོར་གྱི་
ལྟེ་བར། །མ་རིག་སྒོ་ངའི་སྦུབས་རྒྱ་རང་བྱུང་དུ་བརྡོལ་ཏེ། །ལྷན་སྐྱེས་ཕྱག་རྒྱ་
ཆེན་པོའི་འོད་གསལ་དུ་ཞུགས་པའི། །རང་མདངས་སྒྱུ་འཕྲུལ་དྲ་བའི་ཟློས་གར་
དུ་བསྒྱུར་ན། །ཞེས་རྣམ་དཀར་གྱི་གྲུ་བོར་སྨོན་པའི་དར་ཆེན་བཙུགས་པ་འདུན་སྟོབས་མཐུན་པའི་རླུང་གིས་ཞི་བ་
མཆོག་གི་ཕྱོགས་སུ་བསྐྱོད་པའི་འཕྲུལ་འདེགས་ཀྱི་བདེན་ཚིག་ཅེས་བྱ་བ་འདི་ཡང་དྲང་སྲོང་ཆེན་པོའི་རྗེས་སུ་སྤྱོད་པའི་བརྟུལ་
ཞུགས་ལ་གནས་པ་བློབང་རྒྱ་མཚོསྤྲིན་ཞེས་བྱ་བས་གཙང་གཡས་རུའི་སའི་ཆ་ཤངས་རྡོ་རྗེ་གདན་གྱི་དབེན་གནས་སུ་སྦྱར་བའི་
ཡི་གེ་བ་ནི་དད་བརྩོན་རྣམ་པར་དཔྱོད་པ་འཕགས་པའི་ནོར་གྱི་རྒྱན་ལྡན་དགའ་རབ་རྗེ་དྲུང་དགེ་སློང་བློ་བཟང་ཚུལ་ཁྲིམས་ཀྱིས་
བགྱིས་པའོ། །
༄༅། །རང་ལ་བསྐུལ་བའི་གླུ་དབྱངས་འཆི་བ་བྱ་གཏོང་བའི་གླིང་
བུ་ཞེས་བྱ་བ་བཞུགས་སོ། །
ན་མོ་གུ་རུ་ཨཱརྱ་ལོ་ཀེ་ཤཱ་རཱ་ཡ། རྒྱལ་ཀུན་མཁྱེན་རབ་མཚོ་ཆེན་ཐུགས་
222



ཅོ་ནེ་བླ་མ་བློ་བཟང་རྒྱ་མཚོའི་གསུང་ལས་ལྟ་མགུར་གྱི་སྐོར།
རྗེའི་མནྡཱ་རས། །བསྲུབས་པ་ལས་སྐྱེས་འཇམ་མགོན་ཉི་མ་འབར་བའི་གཟི། །གཏི་
མུག་མུན་པའི་དགྲ་ཡི་གཤེད་གྱུར་ཡེ་ཤེས་ཀྱི། །རལ་གྲིའི་གདེངས་ཀ་རྣམ་པར་
གཡོ་བའི་ལྷ་དེས་སྐྱོངས། །འཁོར་འདས་བརྟན་གཡོ་ཀུན་གྱི་བྱེད་པོ་རང་སེམས་
ཀྱི༑ ༑མེས་པོའི་བཀའ་ལུང་ལྕི་མོའི་ཁུར་གྱིས་གནོན་པ་ཡིས། །ལུས་ངག་བྱ་
བའི་ལྷ་བྲན་དག་ནི་གཞན་དོན་ཟོལ། །བརྟུལ་ཞུགས་འཆང་བའི་རྩེད་འཇོར་རྟག་
ཏུ་བྲེལ་ན་ཡང་། །གཟུགས་པོའི་ན་ཆུང་ངུར་སྨྲིག་འཆང་བའི་རྒྱལ་མཚན་གྱི།།
གཞོན་ནུའི་གྲོགས་དང་མཛའ་བ་མི་ཉམས་ཙམ་ཞིག་གིས། །སྐལ་བ་སྦོམ་པོར་
བསྙད་འོས་སེར་གཟུགས་དཀྱུས་མ་ལས། །མ་འཕགས་ཐོས་དོན་སྒྲུབ་ལ་གཡེལ་
འདིས་སེམས་ཁུང་གྲང་། །དུས་ཀྱི་རྐུན་པོ་དག་གིས་ཚེ་ཡི་དངོས་པོ་ལ། །རྒྱུན་
ཆད་མེད་པར་ཉུང་ངུ་ཉུང་ངུར་བརྐུས་གྱུར་ཏེ། །ད་ནི་ལྷག་མ་ཕྲན་བུ་ཙམ་ཞིག་
འདུག་པ་འདིར། །བློ་སྣ་ཁུག་དང་སྙིང་བོ་ཅུང་ཞིག་མི་ལེན་ནམ། །བྱིས་གཞོན་
དར་མ་དར་ཡོལ་རྒས་པའི་ཐེམ་སྐས་སུ། །ཉིན་མཚན་རྐང་བཀོད་མྱུར་མོས་བགྲོད་
དེ་རྩེར་ཕྱིན་ནས། །ཕྱི་མའི་རྒྱལ་ཁམས་བལྟ་བར་ཆས་པའི་ངང་ཚུལ་འདིར། །བློ་
ཁུག་དང་ཕྱི་བཤོལ་བྱེད་པ་ཅང་བདེན་ནམ། །ཚེ་འདི་ཅུང་ཟད་མི་སྡོད་སྐད་ཅིག་
རྨ་རེ་བཞིན། །འཆི་བདག་གཤིན་རྗེའི་མདུན་སར་སྙེགས་ཏེ་ཆས་གྱུར་པ། །སུས་
ཀྱང་མི་ཟློག་བཤོལ་དུ་མེད་པའི་བང་འགྲོས་ལ། །བློ་སྣ་ཁུག་དང་སོས་དལ་འདུག་
པ་མ་འཁྲུལ་ལམ། །མི་ཡི་དངོས་པོ་ཤིན་ཏུ་རྙེད་དཀའ་ཕན་པའི་ས། །ལོ་ཟླ་ཞག་
དུས་ཟ་མའི་དམག་གིས་བདས་གྱུར་ཏེ། །འཆི་བདག་གཤིན་རྗེའི་སྒོ་འགྲམ་ཉིད་
དུ་སླེབས་གྱུར་བར། །བློ་སྣ་ཁུག་དང་འཇིགས་སྒྲོལ་སྐྱབས་ཤིག་མི་འཚོལ་ལམ།།
ཀྱེ་མ་དུས་ཀྱི་ཕོ་ཉ་མི་རིང་མྱུར་སླེབས་ནས། །ཞགས་པའི་མགུལ་རྒྱན་མགྲིན་
པར་གཏད་དེ་བར་དོའི་འཕྲང་། །ཐང་ཅིག་བགྲོད་ནས་གཏན་གྱི་ཡལ་གཞིས་དུརྒ་
223



ཅོ་ནེ་བླ་མ་བློ་བཟང་རྒྱ་མཚོའི་གསུང་ལས་ལྟ་མགུར་གྱི་སྐོར།
ཏར། །སྒྲེན་མོར་ལག་པ་སྟོང་བར་བསྙེགས་ལས་ཐབས་ཀྱིས་དབུལ། །ཀྱེ་ཧོ་
སྡིག་པའི་མཚན་རངས་དང་ནི་ཡུན་འགྲོགས་པའི། །འཚོ་བའི་ཟླ་དཀྱིལ་མེ་ལོང་
འདི་ཡང་མྱུར་དུ་ཟགས། །སེམས་ཀྱི་མཁའ་ལ་རིག་པའི་རྒྱུ་སྐར་འབུམ་བཀྲ་བ།།
ཕངས་པའི་དངོས་པོ་འདི་ཡང་དྲན་མེད་ཉིད་དུ་ཡལ། །ཚུལ་དེས་སྙིང་ལ་གདུང་
བ་རབ་འཛིན་དགེ་སྦྱོང་གཟུགས། །རྨོངས་པའི་མལ་དུ་སྒོ་གསུམ་བག་ཡངས་
སྤྱོད་བསྐྱངས་པ། །རྒན་པོའི་ལུས་ལ་བྱིས་པའི་སེམས་འཆང་རྟོག་གེ་པས། །འཆི་
བ་བྱ་གཏོང་གླིང་བུ་མི་མེད་རི་བོར་བསྒྱུར། །དགེ་བས་འགྲོ་རྣམས་མི་རྟག་ལྷན་
སྐྱེས་བཞིན་དྲན་ཏེ། །མཆོག་གསུམ་དམ་པའི་ཞིང་ས་གཤིན་པོར་རྣམ་དཀར་གྱི།།
ས་བོན་འདེབས་ལ་འགྲན་བཞིན་གྱུར་ཏེ་སྟོན་ཐོག་འབྲས། །ཕྲལ་ཡུན་བདེ་དགའ་
ཟད་མེད་ལོངས་ལ་སྤྱོད་གྱུར་ཅིག །ཅེས་རང་ལ་བསྐུལ་བའི་གླུ་དབྱངས་འཆི་བ་བྱ་གཏོང་བའི་གླིང་བུ་
ཞེས་བྱ་བ་འདི་ནི་ཆོས་གྲྭཆེན་པོ་དཔལ་ལྡན་འབྲས་དཀར་སྤུངས་པའི་རྒྱབ་རི་དགེ་འཕེལ་གྱི་ཡང་དབེན་ཅུང་འཇུག་ཕུག་ཏུ་ཕྱོགས་
མེད་རྒྱལ་ཁམས་འགྲིམ་པའི་མང་ཐོས་མྱོང་བ་བ་བློབང་རྒྱ་མཚོ་སྤྲིན་ཞེས་བྱ་བས་དབྱངས་སུ་གྱེར་བའོ། །
༄༅། །ཚེ་འདིའི་སྣང་ཤས་རྒྱབ་ཏུ་བསྐུར་ནས་དབེན་པའི་རི་བོར་
གཏན་མདུན་ལ་གཞོལ་བར་བསྐུལ་བའི་སྙན་དངགས་སྒྲ་
དབྱངས་རྒྱ་མཚོའི་འཇུག་ངོགས་
ཞེས་བྱ་བ་བཞུགས་སོ། །
ནམོ་གུ་རུ་ཨཱརྱ་ལོ་ཀེ་ཤཱ་རཱ་ཡ། སྔོན་གྱི་བདེ་བར་གཤེགས་པས་གཤེགས་
པའི་བཤུལ། །བཤུལ་ལམ་དྲང་བོར་བགྲོད་འདོད་བགྲོད་པའི་ཚུལ། །ཚུལ་བཞིན་
ཤེས་ནས་སྨྲ་བ་སྨྲ་བའི་མགོན། །མགོན་པོ་ཞང་ལྷས་དུས་ཀུན་དུས་སུ་སྐྱོངས།།
224



ཅོ་ནེ་བླ་མ་བློ་བཟང་རྒྱ་མཚོའི་གསུང་ལས་ལྟ་མགུར་གྱི་སྐོར།
བག་ཡངས་ཀློང་ནས་བག་མེད་སྤྱོད་པ་ཡིས། །དུས་ཀུན་འདའ་ཞིང་དུས་ཆོས་
པོ་དྲན་པས། །བསྐུལ་འདེབས་འདི་ཡང་བསྐུལ་བོའི་ངོ་ཙམ་དུ། །ཚིག་གི་ཕྲེང་
ཐར་ཚིག་སྦྱོར་ལེགས་པས་འགོད། །སྐད་ཅིག་ཐང་ཅིག་མི་སྡོད་གཡོ་བའི་སྲོག།
}ང་འཆི་སང་འཆི་ངེས་མེད་ད་ལྟ་ཡང་། །ཆ་མེད་རྒྱུས་མེད་བར་དོའི་འཕྲང་རིང་
j༑ ༑མགོན་མེད་སྐྱབས་མེད་མི་འགྲོའི་གདེང་ཅི་ཡོད། །འཆི་བ་དྲན་ནས་འཆི་
pབས་བྱེད་པ་ཡིས། །ཆོས་ཚུལ་རྣལ་མས་ཆོས་མིན་ཀུན་བཏང་སྟེ། །འཆི་
མ་གཏུགས་ཀྱང་འཆི་བདག་མདུན་ས་རུ། །ཞེ་འཚེར་མེད་གཅིག་ཞེ་དམ་ད་ནས་
མཛོད། །རྟག་ཏུ་འཆི་གྲབས་བྱས་ཏེ་འདུག་པ་ལ། །གློ་བུར་འཆི་བ་བྱུང་ཡང་
འཇིགས་པ་ཅི། །དེས་ནི་འཆི་བའི་ངང་ཚུལ་ལེགས་རྟོགས་ནས། །སྔོན་ནས་
འཚོ་ཆོས་འཚག་ཏུ་ཆུད་ཕྱིར་རོ། །གཞན་དག་ཡིད་སྨོན་དཔལ་འབྱོར་དཔལ་གྱི་
གཡང་། །ཕྲལ་ལེགས་ཀུན་གྱིས་བསླུ་ཤིང་བསླུ་མེད་ཆོས། །སྙིང་ནས་སྒྲུབ་
གང་མཁས་ལས་མཁས་པ་སྟེ། །འདི་སྣང་ལ་ཞེན་བྱིས་ལས་བྱིས་པ་འོ། །དམ་
ཆོས་སྨན་དང་བཤེས་གཉེན་སྨན་པའི་རྒྱལ། །རང་ཉིད་ནད་པ་ཉོན་མོངས་ནད་
ཟད་དུ། །ཤེས་པའི་མཁས་པ་རྣམས་ནི་མཁས་རློམ་འགས། །གཡོ་སྒྱུའི་སྨད་
པས་ཇི་ལྟ་སྨད་ཀྱང་འཕགས། །སྒོ་གསུམ་བག་མེད་སྒོ་ཀུན་ལེགས་བཀག་ནས།།
ཞིག་མིན་ལས་ལྡོག་དགེ་ལ་འབད་བྱས་ན། །གནས་སྐབས་འབྲས་བུ་གནས་སྐབས་
ངོན་མཐོ་དང༌། །མཐར་ཐུག་འབྲས་བུ་མཐར་ཐུག་ངེས་ལེགས་འབྱུང་། །དེ་
པའི་ངང་ཚུལ་ཚུལ་བཞིན་བསམ་བྱས་ནས། །གསལ་རིག་སེམས་འདི་འདི་སྣང་
པས་ལོག་སྟེ། །དགེ་བའི་བྱ་བར་བར་མེད་འབད་གྱུར་ན། །འབྲས་བུས་མི་བསླུ་
བསླུ་མེད་ཆོས་ཉིད་ལགས། །བདེ་ནས་བདེ་བར་ལན་རེ་འཁོར་གྱུར་ཀྱང་། །ཡང་
ནས་ཡང་དུ་དམྱལ་བའི་མེར་མཆོངས་པ། །སྲིད་ནས་སྲིད་དུ་འཁྱམས་པའི་སྐྱེ་
225



ཅོ་ནེ་བླ་མ་བློ་བཟང་རྒྱ་མཚོའི་གསུང་ལས་ལྟ་མགུར་གྱི་སྐོར།
འགྲོ་ཡི། །ཚུལ་ལུགས་ཚུལ་བཞིན་སེམས་ཏེ་སྐྱོ་བའི་རིགས། །ཀྱེ་མ་ཀྱེ་ཧུད་
སྲིད་གསུམ་འཁོར་བ་ན། །མི་གཡོ་མི་འགྱུར་བདེ་བ་གཅིག་ཀྱང་མེད། །གཅིག་
ནས་གཅིག་ཏུ་བརྒྱུད་པའི་སྡུག་བསྔལ་གྱིས། །ཡང་ནས་ཡང་དུ་མནར་བའི་ཚུལ་
ལ་སོམས། །བདེ་དང་མི་བདེ་སྒྲུབ་འགོག་རེ་དོགས་ཀྱིས། །ངལ་དང་མི་ངལ་
མི་བལྟ་ཚེགས་ཕྱུངས་ཡང་། །བྱ་དང་མི་བྱ་བླང་དོར་འཆོལ་སྤྱོད་པས། །འདོད་
དང་མི་འདོད་རང་དབང་བྲལ་འདི་བྱུང་། །འཁོར་བའི་འཁོར་ལོ་ཕྱི་མཐའ་མི་དམིགས་
པ༑ ༑གཅིག་ནས་གཅིག་ཏུ་བརྒྱུད་པའི་ངང་ཚུལ་ལ། །ཡིད་འབྱུང་ཡིད་ཀྱིས་
ཐར་པ་དོན་གཉེར་བློ། །སྙིང་ནས་སྙིང་ལ་བསྐྲུན་རྣམས་སྐལ་བ་བཟང༌། །མངོན་
ལྐོག་མི་བྱ་མི་ཡི་མཐོང་སླད་མིན། །དུས་རྣམ་ཀུན་ཏུ་ཀུན་ནས་སྒོ་གསུམ་ལ། །བྱ་
ར་བྱས་ཏེ་བྱས་པ་དོན་ལྡན་གྱིས། །བག་ཡོད་བརྟུལ་ཞུགས་བརྟུལ་བ་བརྟན་པོས་
སྒྲུབས། །ད་ནི་རིངས་པ་རིངས་པར་མྱུར་ཚུལ་གྱིས། །འདུ་འཛིས་དབེན་པ་དབེན་
པའི་ནགས་ཁྲོད་དུ། །བྱང་ཆུབ་སྒྲུབ་སླད་སྒྲུབ་པར་གཤེགས་ཤིག་དང་། །འཕྲལ་
ཡུལ་འདོད་དོན་འདོད་བཞིན་འབྱུང་བར་འགྱུར། །གཙང་གཙང་དག་བྱེད་ཆུ་བོའི་
རྒྱུན་འབབས་པ། །ལྷུང་ལྷུང་སྙན་པ་ཅ་ཅོའི་སྒྲ་འབྱིན་ཞིང་། །འཛུམ་འཛུམ་ལྷུ་
བའི་ཕྲེང་བསྟར་རྒྱུགས་པ་ཡིས། །མྱུར་མྱུར་འདའ་བ་ཚེ་ཡི་ངང་ཚུལ་སྟོན། །ལྗང་
ལྗང་ནེའུ་གསིང་བཀྲ་བའི་དོ་རྭ་རུ། །ལྷག་ལྷག་མེ་ཏོག་བཞད་པའི་གེ་སར་ལ།།
ཡང་ཡང་ལྡིང་འཁོར་རྩེན་པའི་བུང་བ་དག །སྙན་སྙན་མགྲིན་པའི་རྒྱུད་མངས་
ཅིར་ཡང་བསྒྲེང༌། །དེ་དེ་བཞིན་དུ་དབེན་པའི་རུ་སུལ་དུ། །ཡང་ཡང་སེམས་
ཤིང་བསྒོམས་པའི་ཉམས་ལེན་གྱིས། །ཟབ་ཟབ་ཆོས་ཀྱི་སྦྲང་རྩི་མྱངས་པའི་མཐུས།།
སྙན་སྙན་མགུར་དབྱངས་ལེན་རྣམས་བསྔགས་པར་འོས། །ཐོས་ཐོས་མང་བོའི་
རྣམ་གྲངས་མ་བསགས་ཤིང་། །ཤེས་ཤེས་ཁ་བོ་འབྲུག་ལྟར་མི་སྒྲོགས་ཀྱང་། །རང་
226



ཅོ་ནེ་བླ་མ་བློ་བཟང་རྒྱ་མཚོའི་གསུང་ལས་ལྟ་མགུར་གྱི་སྐོར།
རང་འཆི་ཚེ་འགྱོད་མེད་གདེང་མཆིས་ན། །མཁས་མཁས་གཏན་འདུན་གྲུབ་པའི་
གྲལ་མཇུག་ཟིན། །མང་དུ་བཤད་པས་ཅི་བྱ་བཤད་པའི་མདོ། །སྙིང་བོ་སེམས་
ལ་འཛིན་རྒྱུ་སེམས་ཀྱི་གཏམ། །བྱ་བའི་དོན་རྣམས་ཀུན་གྱི་དོན་པོ་མཆོག །རྟག་
ཏུ་ཡིད་ལ་འདི་ཉིད་ཡིད་དམ་གྱིས། །མི་སེམས་བཟུང་བས་མི་ཟིན་རང་སེམས་
ཟུངས། །ས་མཐའ་བསྐོར་བས་ཅི་བྱ་སེམས་མཐའ་བསྐོར། །འཕྲལ་བདེ་ཀུན་
གྱི་བསླུ་ཞིང་གཏན་བདེ་འཚོལ། །སེམས་ཉིད་དག་སླད་འབད་པས་ཆོས་ཉིད་སོམས།།
རང་གཅེས་འཛིན་པས་རང་ཉིད་ཕུང་ལ་སྦྱོར། །གཞན་གཅེས་བཟུང་བས་གཞན་
ལས་མཆོག་འགྱུར་བའི། །སེམས་ཀྱི་གསང་བ་སེམས་ཀྱི་འཕྲུལ་འདེ གས་ཀྱི།།
ཡ་མཚན་སྒྱུ་མས་ཡ་རབས་སེམས་དཔའ་བྲེལ། །དེ་ལྟར་སྔོན་བྱོན་སྔོན་གྱི་དམ་
པ་ཡི། །རྣམ་ཐར་མཆོག་ལ་མཆོག་ཏུ་ཡིད་གཡོས་ཏེ ། ། རྒྱ་ཆེན་ཐོས་བཙལ་
ཐོས་དོན་བསམས་ཤིང་བསྒོམས། །དལ་འབྱོར་དོན་ལྡན་དོན་གྱི་སྙིང་བོར་ཟུངས།།
ཚུལ་འདི་འདི་ཕྱིར་ཕན་པའི་བསླབ་བྱ་ཞིག །དགོས་ཞེ་ཞེ་ནས་ནན་གྱིས་བསྐུལ་
བའི་ངོར། །སྤེལ་ལེགས་ལེགས་པའི་སྡེབས་སྦྱོར་ཁོ་ན་ཡིས། །སྙན་ཚིག་ཚིག་
རྒྱན་གཙོར་བྱས་སྨྲས་པ་དགེ །ཞེས་ཚེ་འདིའི་སྣང་ཤས་རྒྱབ་ཏུ་བསྐྱུར་ནས་དབེན་པའི་རི་བོར་གཏན་མདུན་
མཤོལ་བར་བསྐུལ་བའི་སྙན་དངགས་སྒྲ་དབྱངས་རྒྱ་མཚོའི་འཇུག་ངོགས་ཞེས་བྱ་བ་འདི་ནི་ལྷ་ལྡན་ནས་མང་ཐོས་སྒྲུབ་ལ་གཞོལ་
'བབའདུན་པ་ཡར་ཟླ་ལྟར་འཕེལ་བ་དགེ་སློང་ཡེ་ཤེས་རྣམ་གྲོལ་ཞེས་བྱ་བས་བདག་བློདགེ་བར་ཁུལ་བའི་བསླབ་བྱ་སྙན་དངགས་
ཀྱི་ཚིག་སྦྱོར་ལེགས་པ་ཞིག་ཅིས་ཀྱང་མྱུར་བ་ཉིད་དུ་དགོས་ཞེས་ནན་ཏན་གྱིས་ཡང་ཡང་བསྐུལ་ཞིང་སླར་འཕྲིན་ལམ་ནས་མཛོད་
བཏོགས་བཅས་བསྐུལ་བའི་ངོར་རིགས་པ་སྨྲ་བ་བློ་བཟང་རྒྱ་མཚོ་སྤྲིན་གཙུག་ལག་ཆོས་ཀྱི་འདོད་འཇོར་འབོད་པས་བཤད་སྒྲུབ་
བ ་པའི་འབྱུང་གནས་ཆོས་གྲྭ་ཆེན་པོ་དཔལ་ལྡན་འབྲས་སྤུངས་སུ་རྣམ་པར་བསྡེབས་པའི་ཡི་གེ་བ་ནི་ཉེ་བར་གནས་པ་བྲ་ཏི་
ཆོམ་མཛད་བསྟན་པ་རྒྱ་མཚོ་ཞེས་བྱ་བས་བགྱིས་པའོ། །
ན་མོ་གུ་རུ་བྷྱ། །སྙིང་དབུས་མི་ཤིགས་ཐིག་ལེའི་གུར་ཁང་དུ། །ཀུན་
227



ཅོ་ནེ་བླ་མ་བློ་བཟང་རྒྱ་མཚོའི་གསུང་ལས་ལྟ་མགུར་གྱི་སྐོར། །
བྱེད་རང་སེམས་གདོད་མའི་གཤིས་ལུགས་དབྱིངས། །མཆོག་གསུམ་རྒྱལ་བ་
ཞི་ཁྲོ་ཀུན་འདུས་ཀྱི། །གསང་གསུམ་སྒྱུ་མའི་འཕྲུལ་གྱི་བཀོད་པས་སྐྱོངས། །ཆོས་
བརྒྱད་གར་དུ་ཟློས་པའི་བརྟུལ་ཞུགས་ཀྱིས། །ཆོས་པའི་གཟུགས་བརྙན་ཁོ་ནས་
མི་ཚེ་ཐལ། །ཆོས་སེམས་སྐད་ཅིག་རེ་ལའང་བསྲེས་བྱས་ཏེ། །ཆོས་ལ་ཆོས་
བཞིན་སྤྱོད་པ་ནམ་ཞིག་ཨང་། །བཀའ་དྲིན་འཁོར་མཐའ་བྲལ་བའི་རྗེ་རྣམས་ལ།།
སངས་རྒྱས་དངོས་སུ་མཐོང་བའི་མོས་གུས་ཀྱིས། །བསམ་སྦྱོར་མཆོག་གི་རྣལ་
འབྱོར་གོམས་པ་ཡིས། །ལེགས་ཚོགས་རྩ་བ་ཚུགས་པ་ནམ་ཞིག་ཨང༌། །འདི་
སྣང་བྱིས་པའི་རྩེད་མོར་མ་ཆགས་ཤིང་། །སྲིད་པའི་འབྱོར་བ་གློག་གི་གར་སྟབས་
ལ༑ ༑མ་ཞེན་ངེས་འབྱུང་དཔུང་བ་བརྟན་པོ་ཡིས། །ཐར་བའི་རྒྱལ་མཚན་འཛིན་
པ་ནམ་ཞིག་ཨང་། །བྱམས་དང་སྙིང་རྗེ་ལྷག་བསམ་དར་འཕྱར་ཏེ། །བྱང་ཆུབ་
སེམས་ཀྱི་གྲུ་བོ་ཆེར་ཞུགས་ནས། །རྒྱལ་སྲས་སྤྱོད་པའི་མཚོ་ཆེན་ཕ་མཐར་བརྒལ།།
དོན་གཉིས་ནོར་བུ་ལེན་པ་ནམ་ཞིག་ཨང༌། །གནས་ལུགས་རྟོགས་པའི་ཤེས་རབ་
མཚོན་རྣོན་གྱིས། །ཐོག་མེད་དུས་ནས་དྭངས་མའི་དགྲར་གྱུར་བ། །ངར་འཛིན་
ལྷན་ཅིག་སྐྱེས་པའི་གདོན་ཆེན་གྱིས། །སྙིང་ལ་བསྣུན་པའི་གོ་སྐབས་ནམ་ཞིག་
ཨང་། །རླབས་ཆེན་རྒྱལ་སྲས་སྤྱོད་པའི་ཐང་ཆེན་པོ། །གྲངས་མེད་བསྐལ་བས་
བགྲོད་ལ་མ་ལྟོས་པར། །གསང་སྔགས་ཐབས་མཁས་གོམ་པའི་སྟབས་གཅིག་
གིས། །ཚེ་ཐུང་གཅིག་གིས་ཕྱིན་པ་ནམ་ཞིག་ཨང་། །རྣམ་དག་དད་པའི་མེ་ལོང་
གཡའ་བྲལ་བར། །སྨོན་པ་མཆོག་གི་ངོ་མཚར་དཔལ་གྱི་གཟུགས། །ལེགས་
བྱས་པིར་གྱི་རྩེ་དགའ་ཇི་བཞིན་དུ། །རེ་འབྲས་སྒྱུ་མ་ཅིར་ཡང་འཆར་གྱུར་ཅིག།
ཅེས་པ་འདི་ཡང་དགའ་རབ་རྗེ་དྲུང་གི་འདོད་མོས་ལྟར་སུ་དྷི་སྭ་རས་ཤར་མར་སྤེལ་བའོ། །
གསུང་མགུར་འདི་དག་རིགས་ཀུན་ཁྱབ་བདག་རྡོ་རྗེ་འཆང་ཆེན་པོ་དགེ་བའི་བཤེས་གཉེན་གྱི་རྣམ་པར་རོལ་བ་
228



ཅོ་ནེ་བླ་མ་བློ་བཟང་རྒྱ་མཚོའི་གསུང་ལས་ལྟ་མགུར་གྱི་སྐོར།
དོན་གྱི་སླད་དུ་མཚན་ནས་སྨོས་ཏེ་སྐྱབས་རྗེ་བློ་བཟང་རྒྱ་མཚོ་སྤྲིན་གཙུག་ལག་ཆོས་ཀྱི་འདོད་འཇོ་དཔལ་བཟང་བོའི་ཞལ་སྔ་
ནས། གང་ཐོས་རྒྱུད་ལ་སྦྱར་བའི་ཉམས་ལེན་གྱིས་རྟོགས་པའི་ཀློང་བརྡོལ་བའི་རང་རྟགས་རྡོ་རྗེའི་དབྱངས་སུ་བསྒྲགས་པ་ཡུལ་
གྲུ་སོ་སོར་མང་དུ་སྩལ་བ་ལས། སྔོན་བཀྲ་ཤིས་འཁྱིལ་དུ་རྗེ་ཉིད་ཀྱི་ཞལ་སློབ་ཞབས་དྲུང་ངག་དབང་རྒྱ་མཚོ་དང་། མཁྱེན་
ཡངས་བསྟན་འཛིན་འཕྲིན་ལས་ཀྱིས་བསྒྲིགས་པའི་ལེ་ཚན་ཆེ་ཤོས་གཉིས་དང་། མདོ་སྨད་ཕྱོགས་སུ་འཕྲིན་ལམ་ནས་འཚོལ་
བའི་ཁུར་ལེན་བྱས་པས། སྡེ་ཁྲི་མཆོག་སྤྲུལ་རིན་པོ་ཆེ་སོགས་གཞན་དག་ནས་ཀྱང་རྙེད་པ་རྣམས་ཀྱི་གཞི་བར་། དབུས་
གཙང་ཕྱོགས་སུ་སྩལ་བ་ཡང་མ་ཕྱི་འཐོར་ཏེ་ཆུད་ཟོས་སུ་འགྲོ་བ་མང་བོ་མཐོང་བས་རྐྱེན་བྱས། བཀྲས་ལྷུན་དགའ་རབ་རྗེ་དྲུང་
བློབང་ཚུལ་ཁྲིམས་ཞེས་བགྱིས་པ་བདག་གིས་དཀའ་ཚེགས་ངལ་བ་ལྷུར་བླངས་ནས་འབད་པས་ཕྱོགས་གཅིག་ཏུ་བསྒྲིགས་
ཏེ་བར་དུ་འགོད་སྐབས། དགེ་ལྡན་སྒྲུབ་རྒྱུད་ཀྱི་དམ་པ་དུ་མ་མུ་ཏིག་གི་འཕྲེང་བ་ལྟར་བྱོན་པའི་ཡུལ་གཙང་བ་རྣམས་ཇོ་མོ་
ལྟརིའི་ཉེ་འདབས་སྒེར་ལྷ་ལུང་པའི་གདུང་རྒྱུད་དད་བརྩོན་རྣམ་པར་དཔྱོད་པའི་བློ་གྲོས་ཀྱི་ནོར་ལྡན་རབ་བྱུང་མ་ཚུལ་ཁྲིམས་
བང་མོ་ནས་དངུལ་སྲང་ལྔབཅུཐམ་པ་དང་། སྐལ་བཟང་ཆོས་འཛོམས་ནས་དངུལ་སྲང་བརྒྱ་ཐམ་པ། ཁྱིམ་བདག་མ་སྐལ་
བང་སྒྲོལ་མ་ནས་དངུལ་སྲང་བརྒྱ་ཐམ་པ། བཀྲས་ལྷུན་རྒྱ་ཁམས་པ་བློབར་བསམ་གཏན་ནས་དངུལ་སྲང་ལྔ། འབྲས་སྤུངས་
ཏི་བཀྲ་ཤིས་རྒྱ་མཚོནས་དངུལ་སྲང་ལྔབཅས་ཕུལ་བ་རྣམས་ཀྱིས་རྒྱུ་ཡོན་སྦྱར་ཏེ་གནས་སྐབས་མ་ཕྱི་ལག་ཏུ་འབྱོར་བ་རགས་
རིམ་འདི་ག་ཙམ་ཞིག་པར་དུ་བསྒྲུབས་པ་ཡིན་པས་སྦྱིན་བདག་ལྟོས་བཅས་རྣམས་ཀྱི་གཙོས་རང་གཞན་ཐམས་ཅད་ཀྱི་དགེ་ཚོགས་
.. སྨོན་པས་མཚམས་སྦྱོར་བ་ནི། འདིས་མཚོན་རྣམ་དཀར་ཕུང་བོ་ཅི་མཆིས་པས། །དེང་ནས་
ཆེ་བའི་འཕྲེང་བ་ཐམས་ཅད་དུ། །བདེ་ལེགས་ཀུན་གྱི་རྩ་བ་དྲིན་ཅན་རྗེས། །འབྲལ་
མེད་དགྱེས་བཞིན་རྗེས་སུ་འཛིན་པར་ཤོག །ཚང་ལ་མ་ནོར་འཇམ་མགོན་བླ་མའི་
བསྟན། །མཇལ་ནས་ཐེག་པ་མཆོག་གི་རིགས་སད་དེ། །མཁའ་ཁྱབ་འགྲོ་བ་
ཡོངས་ལ་དམིགས་པ་ཡིས། །བྱང་ཆུབ་སེམས་མཆོག་འབྱོང་བར་བྱིན་གྱིས་རློབས།།
རྒྱ་ཆེན་ཕ་རོལ་ཕྱིན་དྲུག་སྤྱོད་པས་ཕྲ་རགས་འཁོར་མཚོའི་མཐར་བརྒལ་ཏེ། །ཟག་
མེད་ཆོས་སྐུའི་བདེ་བ་མཆོག་ལ་སྲིད་མཐར་རོལ་བའི་དཔལ་རྙེད་ཀྱང་། །མཐའ་
ཡས་འགྲོ་འདི་གཏོང་བར་མི་ཕོད་དག་དང་མ་དག་འཇིག་རྟེན་དུ། །སྣ་ཚོགས་
229



ཅོ་ནེ་བླ་མ་བློ་བཟང་རྒྱ་མཚོའི་གསུང་ལས་ལྟ་མགུར་གྱི་སྐོར།
སྤྲུལ་བའི་ཟློས་གར་སྟོན་མཛད་མགོན་པོ་ཁྱོད་བཞིན་བདག་ཅག་མཛོད། །ཤུ་བྷམ་
yསརྦ་ཛ་ག་ཏཾ ། ཁམས་གསུམ་ཆོས་ཀྱི་རྒྱལ་བོ་ཤར་ཙོང་ཁ་བ་ཆེན་པོའི་རིང་ལུགས་
འཛིན་པ་ལ་འགྲན་པའི་ཟླ་ཐམས་ཅད་དང་བྲལ་བའི་རྗེ་བཙུན་གུང་ཐང་དཀོན་མཆོག་བསྟན་
པའི་སྒྲོན་མེའི་གསུང་ལས་ཤེས་རབ་སྙིང་བོའི་སྔགས་ཀྱི་འགྲེལ་བ་དང་། ཅོ་ནེ་བླ་མ་བློ་
བཟང་རྒྱ་མཚོས་གསུང་བའི་ལེགས་པར་བཤད་པའི་སྙིང་པོ་ལས་བརྩམས་ཏེ་སྤེལ་མར་བསྟོད་
པ༑ གཞན་ལྟ་མགུར་གྱི་སྐོར་འདིས་སྙིགས་མའི་དུས་འདིར་གཅིག་ལ་གཅིག་སྡང་གི་
འཚེ་བས་འཇིག་རྟེན་ཐམས་ཅད་རྒུད་པའི་རྨོངས་པ་ལས་གྲོལ་ཏེ་མར་གྱུར་སེམས་ཅད་ཐམས་
ཅད་བདེ་འགྲོའི་དཔལ་ལ་ལོངས་སྤྱོད་པའི་རྒྱུར་དམིགས་ཏེ་ལྟོ་སྐྱ་གོས་ཧྲིལ་གྱི་ཆོག་ཤེས་
འཛིན་པའི་བྱ་བྲལ་བ་ཕྱག་མཛོད་མཁན་པོར་འབོད་པས་དཔར་དུ་བསྐྲུན་པ་དགེའོ།། །།
230
